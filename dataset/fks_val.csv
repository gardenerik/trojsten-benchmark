id,competition,problem,solution,difficulty
b541499b03dc38cd,fks,"Marcel, tak ako všetci, v posledných dňoch veľa času trávi v spoločnosti teplomerov. Najviac ho zaujali klasické liehové teplomery. Zamyslel sa nad ich stupnicou. Dieliky sa mu zdali byť nesprávnej veľkosti. Ako by dosiahol, aby stupnica na liehovom teplomeri mala väčšie dieliky? A aby mala menšie dieliky?
","Zamyslime sa najskôr nad spôsobom, ako kvapalinový teplomer funguje.
Teplomer si môžeme predstaviť ako valec, v ktorom je nejaká kvapalina.
Kedysi sa používala ortuť, tá je dnes z dôvodu, že je jedovatá, nahradená liehom, gallistanom, alebo inými kvapalinami.
Určite ste sa v škole učili, že teplomer funguje na základe tepelnej rozťažnosti, a teda,
čím má v ňom kvapalina vyššiu teplotu, tým má väčší objem.
Možno ste sa aj učili, že to funguje tak, že ak máme teleso s objemom $V$ a koeficientom objemovej rozťažnosti $\beta$,
objem telesa pri zmene teploty o $t$ vypočítame ako
$$
    V_\text{ohriate} = \left(1 + t \beta\right) V,
$$
a teda rozdiel objemov je
$$
    \Delta V = t \beta V.
$$

Toto v preklade znamená, že zmena objemu je priamo úmerná objemu telesa, rozdielu teplôt a koeficientu rozťažnosti.
Objem kvapaliny v teplomeri sa zmení o toto $\Delta V$ a kvôli tomu kvapalina vystúpi do väčšej výšky.
^[Tento vzťah je v skutočnosti, rovnako ako veľa vecí vo fyzike len veľmi dobrá aproximácia a môže sa stať,
že sa koeficient tepelnej rozťažnosti mení s teplotou.
Pre naše, rovnako aj ako pre väčšinu praktických účelov, nám ale takáto aproximácia stačí]

Ako by sme mohli ovplyvniť veľkosť dielikov na teplomeri?
Ak by sme ich chceli zväčšiť, ako prvé nám asi napadne toto: ak zmenšíme prierez valca, znamená to,
že ak sa objem kvapaliny zväčší o nejaké $\Delta V$, výška hladiny sa zväčší o viac, ako keby bol prierez väčší.

Problém však je, že ak zmenšíme prierez valca, v ktorom je kvapalina,
zároveň zmenšíme aj jej objem, a keďže rozdiel objemov ($\Delta V$) je priamo úmerný jej objemu,
neroztiahne sa o $\Delta V$, ale o menej.

Dá sa to ukázať aj zo vzorčekov, ale my sa nad tým skúsime zamyslieť inak.
Predstavme si, že máme nejaký valec naplnený kvapalinou, a pri zmene teplôt o $\Delta t$ sa v ňom zvýši hladina o $d$.
Teraz zväčšíme prierez valca na dvojnásobok, ohrejeme kvapalinu
o $\Delta t$ a pokúsime sa zistiť, o koľko vystúpila vyššie.
My si avšak môžeme predstaviť, že namiesto zväčšenia prierezu valca na dvojnásobok,
sme dali dva také isté valce vedľa seba.
V každom z nich hladina stúpne o rovnaké $d$.
A pozorovali by sme to isté v prípade, ak by sme nedali dva rovnaké
valce vedľa seba, ale iba by sme zdvojnásobili prierez toho pôvodného.

Dobre, ale ako sa to potom v tých teplomeroch robí?
Veď predsa bežne vidíme teplomery s rozdielnymi veľkosťami dielikov.
Pointa je, že naša úvaha o zmene prierezu bola správna, ak ho zmenšíme,
vzdialenosť medzi dielikmi sa naozaj zväčší,
ale iba ak zachováme objem pôvodnej kvapaliny.
To je dôvod prečo je na spodku teplomerov nádržka s kvapalinou,
a to je aj spôsob ako meniť vzdialenosť medzi dielikmi -- meníme pomer
$\frac{\mathrm{prierez}}{\mathrm{objem}}$ kvapaliny.
",1
3b2c13b75e6c9e43,fks,"Pre potreby tejto úlohy budeme študovať zjednodušený model pohybu na bežkách. Tento si rozložíme do dvoch fáz, ktoré nasledujú okamžite po sebe. V prvej fáze jedna lyža stojí, stojíme na nej celou váhou a odrážame sa od nej. V okamihu, keď sa druhá lyža nachádza o $d$ (zhruba dĺžka kroku) pred prvou (statickou), prejdeme do druhej fázy. V tejto fáze sa vezieme -- táto sa nazýva sklz a je to tá fáza, ktorú majú bežkári radi nadovšetko. V rámci nej prenášame váhu z jednej lyže na druhú a obe lyže sa kĺžu po snehu kým nezastanú. Následne sa celý cyklus zopakuje. Urč priemernú rýchlosť bežkára a mieru spokojnosti bežkára (teda pomer dĺžky sklzu ku dĺžke odrazu), ak poznáš pomer statického a šmykového trenia!
","Na takých bežkách sa dá pohybovať všelijako. Ak ste si to niekedy
vyskúšali, tak ste zrejme podobne ako ja prišli na to, že ak to s tým
posúvaním dopredu prešvihnete, začne sa vám zaťažená lyža podšmýkavať
dozadu. To je zjavne nežiadúci efekt. Kedy ale nastane? Pointa tkvie
v princípe, akým sa vlastne odrážame. Zatlačíme nohou smerom dozadu, tá
sa ale dozadu zvyčajne nepohne -- proti tomuto pohybu pôsobí trecia
sila. Akcia však vyvolá reakciu -- koľko tlačíme na zem, toľko nám to
zem v opačnom smere oplatí. Vďaka tomu presúvame svoje ťažisko, čo sa
v praxi prejavuje aj posunom nohy o rovnakú vzdialenosť. Je zjavné, že
čím silnejšie zatlačíme, tým rýchlejšie pôjdeme. Kedže celá naša váha
spočíva na odrážajúcej sa nohe, maximálna trecia sila (keď sa ešte nič
nepohybuje, okrem odľahčenej lyže, ktorá ale nie je pritláčaná a teda na
ňu nepôsobí trecia sila) je $F_t = m g f_s$, kde $m$ je naša hmotnosť a
$f_s$ je koeficient statického trenia. To je teda aj maximálna veľkosť
reakcie, ktorá nás posúva. Rozrátané opäť na hmotnosť dostávame
maximálne zrýchlenie $a_\mrm{odraz} = g f_s$.

Týmto zrýchlením sa pohybujeme po dráhe $d$, čím naberieme rýchlosť
$v_\mrm{max} =
\sqrt{2 d\, a_\mrm{odraz}} = \sqrt{2 d g f_s}$.[^1] V tom okamihu sa
prestávame odtláčať a preto jediná sila, ktorá nám tu vystupuje je sila
trecia. Tentokrát sa hýbeme, preto použijeme koeficient šmykového
trenia.[^2] Tá nás spomaľuje, rovnomerne, pochopiteľne. Vzdialenosť,
ktorú prejdeme, kým zastavíme úplne, sa spočíta ľahko (toto je šestka,
natoľko vám dôverujem) -- je to $d\,f_s / f_k$. Takže na otázku
spokojnosti bežkára vieme odpovedať zo zadaných údajov -- je to priamo
pomer koeficientov statického a šmykového trenia.

S priemernou rýchlosťou je to nepríjemnejšie. Máme 2 rovnomerne
zrýchlené pohyby, priemerná rýchlosť každého z nich je polovica
maximálnej a tá je teda aj celkovou priemernou rýchlosťou. Keď si to tak
človek predstaví, začne mu blikať červená kontrolka. Dá sa na to vôbec
odpovedať? No, nedá. Dôvodov si nájdete hafo. Uvedieme konkrétny
kontrapríklad, ktorú ukazuje, že len zo znalosti kroku $d$ a pomeru
koeficientov trenia sa priemerná rýchlosť vypočítať nedá: jednoduchým
výpočtom sa dá prísť k tomu, že priemerná rýchlosť je
$\sqrt{d g f_s / 2}$, kde explicitne vystupuje závislosť od statického
trenia, pričom ostatné údaje sú známe. Pre rôzne $f_s$ dostávame teda
rôzne výsledky a teda znalosť pomeru koeficientov trenia je nedostatočná
informácia na výpočet priemernej rýchlosti.

Nuž tak. Nie vždy sa dá príklad riešiť tak, že sa pozriete, čo máte
zadané a dáko to napasujete. Na jednu otázku sme potrebovali len jeden
zo zadaných parametrov, na druhú nám zase čosi chýbalo. Smutné. Ale také
do života ;-).

[^1]: Ono je to celkom *tricky*, že čo je vlastne dĺžka kroku $d$ a
    o koľko posunieme ťažisko! Dohodnime sa, že za dĺžku kroku $d$
    považujeme vzdialenosť, o ktorú sa pri odraze od pôvodne prednej
    lyže dostane pôvodne zadná lyža pred predok prednej. Ak ďalej
    predpokladáme, že počas sklzovej fázy je bežkár natoľko v tranze, že
    sa jednoducho ako tuhé teleso valí vpred, tak môžeme zodpovedne
    povedať, že počas odrazu sa naše ťažisko posunie o $d$ vpred. Lyža,
    od ktorej sa neodrážam sa pritom posunie o $2d$ vpred! Overiť sa to
    dá najlepšie obrázkom zahŕňajúcim aspoň 2 kroky a 2 sklzy.

[^2]: Je dôležité si uvedomiť, že vzhľadom na zem sa hýbu *obe lyže* --
    viď teória bežkára v tranze v predošlej poznámke -- a teda na oboch
    je rovnaký koeficient trenia a je teda jedno, v akej fázi prenášania
    hmotnosti z jednej lyže na druhú lyžu sa nachádzam; celková trecia
    sila udeľuje bežkárovi spomalenie $g f_k$.
",9
e30845bdae1b1186,fks,"Mözög sa dal na pretekársku kariéru. Na svojej formule vie za bezvetria dosiahnuť maximálnu rýchlosť $v$. Ako rýchlo bude vedieť ísť, ak na dráhe bude proti nemu fúkať čelný vietor rýchlosťou $w$ voči zemi? Uvažujte, že jediná odporová sila je odpor vzduchu, ktorý závisí od druhej mocniny rýchlosti. Maximálny výkon formuly je konštantný.
","V zadaní sa uvádza, že jediná odporová sila, ktorú berieme do úvahy, je odpor vzduchu.
Odpor vzduchu je úmerný druhej mocnine rýchlosti okolitého vzduchu
$$
    F_o = \frac{1}{2} C \rho S v_r^2,
$$
kde $\rho$ je hustota vzduchu, $S$ je plocha prierezu, $C$ je konštanta,
ktorá závisí od tvaru telesa a $v_r$ je rýchlosť vzduchu vzhľadom na teleso.

Označme si teraz výkon formuly $P$. Vieme, že Mözög dosiahol maximálnu rýchlosť,
teda už ďalej nezrýchľuje. Jeho kinetická energia sa teda nemení.
Preto energia dodaná z\ motora je rovná energetickým stratám spôsobených odporom vzduchu.
Energia, ktorú dodá motor za čas $\fdiff t$, je $E = P\cdot\fdiff t$.
Naopak energia, ktorú formula stratí kvôli odporu vzduchu
(teda práca, ktorú vykoná pri rozrážaní vzduchu) za rovnaký čas na dráhe dlhej $\fdiff s$ je
$E = F \cdot \fdiff s = F \cdot v_f \cdot \fdiff t$, kde $v_f$ je rýchlosť formuly voči zemi.

Z\ tohto si vieme vyjadriť maximálnu rýchlosť v závislosti od výkonu motora ako
$${
    P \cdot \fdiff t &= F \cdot v_f \cdot \fdiff t, \\
    P &= F \cdot v_f = \frac{1}{2} C \rho S v_r^2 \cdot v_f, \\
    v_r^2 \cdot v_f &= \frac{2P}{C \rho S}.
}$$ {#eq:391103:power}

Keď Mözög šoféruje za bezvetria rýchlosťou $v_b$, rýchlosť vetra relatívne k nemu je tiež $v_b$, teda
$$
    v_b^3 = \frac{2P}{C \rho S}.
$$

Ak na dráhe začne fúkať vietor rýchlosťou $w$, označíme maximálnu
rýchlosť formuly $u$. Potom $v_r$ bude $u + w$, a preto platí
$$
    (u + w)^2 \cdot u = \frac{2P}{C \rho S} = v_b^3.
$$ {#eq:391103:final}

Toto je kubická rovnica, ktorá jasne určuje maximálnu rýchlosť pri danej rýchlosti vetra.
Jej riešenie nie je nijak pohľadné, môžete si ho pozrieť
[tu](https://www.wolframalpha.com/input?i=v%5E3+%3D+%28w+%2B+u%29%5E2+*+u+solve+for+u).
Ešte rýchla kontrola, či riešenie nie je na prvý pohľad nesprávne -- skúsime dosadiť za $w = 0$.
Vtedy $u^3 = v_b^3$, teda $u = v_b$, čo sme čakali.

Vidíme, že nám stačí poznať maximálnu rýchlosť za bezvetria a rýchlosť vetra,
aby sme vedeli vyjadriť maximálnu rýchlosť. Nepotrebujeme teda poznať prierez
formuly, jej aerodynamiku, či hustotu vzduchu, dôležité nakoniec je iba to,
že výkon je konštantný a odpor je úmerný druhej mocnine rýchlosti.
",4
6f992aeacda145d1,fks,"Na nekonečnej naklonenej rovine so sklonom $\\alpha$ máme zavedenú súradnicovú sústavu tak, že smer osi $y$ je v smere najväčšieho rastu tejto plochy.[^1] Do bodu $[0,0]$ sme zabili klinec a uviazali naň pružinu s nulovou počiatočnou dĺžkou a tuhosťou $k$, na ktorej druhom konci je kváder zanedbateľných rozmerov s hmotnosťou $m$. Medzi kvádrom a naklonenou rovinou je koeficient trenia $f$. Ako vyzerá množina všetkých bodov na naklonenej rovine, kde bude kváder stáť?

\[^1\]: Predstavte si, že na túto naklonenú rovinu položíte guličku a pustíte ju. Polpriamka, po ktorej sa bude pohybovať, bude mať smer najväčšieho klesania. Smer najväčšieho nárastu je opačný k tomuto smeru.
","V tejto úlohe sme od vás chceli, aby ste našli množinu všetkých bodov
naklonenej roviny, kde bude kváder stáť. Inak povedané, bolo treba
popísať geometrický útvar, ktorý bude tvorený všetkými miestami na
rovine, kde bude výslednica pôsobiacich síl na kváder nulová.

Najprv si zaveďme našu súradnicovú sústavu. Tak ako hovorí zadanie,
$y$-ová os bude určená smerom najväčšieho rastu naklonenej roviny (takže
keď budeme stúpať, bude nám $y$-ová zložka polohového vektora narastať).
Os $x$ si zavedieme pozdĺž naklonenej roviny kolmo na os $y$, pričom
kladný smer budeme voliť štandardne doprava.

Teraz, keď máme zavedenú súradnicovú sústavu, vieme určiť všetky zložky
pôsobiacich síl. Zložka gravitačnej sily kolmá na naklonenú rovinu je
kompenzovaná normálovou silou od podložky, takže sa ňou už viac nebudeme
zaoberať. Zostala nám rovnobežná zložka gravitačnej sily. Tá pôsobí
v smere osi $y$, ale smerom nadol. Označíme si ju ako $F_{gy}$ a platí
$F_{gy} = - mg \sin\alpha$. Taktiež nám v tejto sústave pôsobí sila od
pružiny. Pre ňu platí $F_p = - kr$, kde $r$ je predĺženie pružiny. Ak si
ju chceme rozložiť do zložiek, musíme si zaviesť uhol $\varphi$ odklonu
pružiny od $y$-ovej osi.

Tak potom dostaneme pre $x$-ovú zložku $F_{px} = - kr \sin \varphi$ a
pre $y$-ovú $F_{py} = - kr \cos \varphi$. Teraz sa trochu zamyslíme a
nezistíme nič iné ako to, že zložky pružnej sily môžme napísať ako
$F_{px} = - kx$ a $F_{py} = - ky$, kde $x$ a $y$ sú výchylky v daných
smeroch. Proti týmto dvom silám pôsobí trecia sila veľkosti
$F_t  \leq fmg \cos\alpha$. Keďže hľadáme miesta na naklonenej rovine,
kde budú sily v rovnováhe, tak bude na nich platiť: $$\begin{align*}
  F^{2}_{x} + F^{2}_{y} &= F^{2}_{t}\,,\\
  (-kx)^2 + (-ky - mg \sin\alpha)^2 &\leq (fmg \cos\alpha)^2\,.
\end{align*}$$ Teraz to stačí iba trochu upraviť a dostaneme obmedzenie
(nerovnicu) pre našu množinu hľadaných bodov:
$$x^2 + \left(y + \frac{mg \sin\alpha}{k}\right)^2 \leq \left(\frac{fmg \cos\alpha}{k}\right)^2\,.$$
To, čo sme dostali nie je nič iné, ako predpis kruhu v kartézskych
súradniciach so stredom v bode $[0,-mg\sin\alpha/k]$ a polomerom
$R = fmg \cos\alpha/k$.

Tak, a týmto je naša úloha splnená. Len tak mimochodom, všimnite si, že
stred kruhu sa nachádza v bode, kde je gravitačná sila kompenzovaná
silou pružnosti, a nepôsobí tu žiadna trecia sila.
",7
013ea0ddf13705c5,fks,"Kati spadla jej obľúbená opička do blata a zafúľala sa. Aby opäť žiarila čistotou, zobrala si $1.20$ eura, strčila do práčky opičku, nasypala do kolóniek A, B prací prášok, do C aviváž, aby opička pekne voňala, nahádzala mince, vybrala prací program 5 a zatvorila dvere práčky. Keď sa po trištvrte hodine vrátila, vytiahla opičku z práčky a zavesila ju na nehmotný špagát do izby, ktorého konce sú v rovnakej výške. Kati sa nepáčilo, že špagát nie je rovný, preto ho chcela napnúť čo najviac. Predpokladajte, že opička má hmotnosť $m$ a visí v strede špagátu dlhého $l$. Akou silou musí Kaťa napínať špagát, aby bol vodorovný?
","Dnešná mládež je lenivá a všetko by si iba zjednodušovala, tak to teda
urobíme aj my. Predstavme si, že Kaťa drží špagát na oboch koncoch aj
s opičkou. Môžeme teraz nazerať na celú situáciu tak, že opička aj so
špagátikom je jeden objekt, ktorý sa nehýbe. Musí platiť, že výslednica
vonkajších síl na opičku so špagátikom je nulová.

Na opičku pôsobí gravitačná sila $F_g$. A Kaťa musí pôsobiť na špagát
rovnobežne s ním silou $F$ na oboch koncoch.

Vidíme, že horizontálne zložky Katiných síl $F$ sa vykompenzujú, lebo
situácia je symetrická. Pre vertikálne zložky síl môžeme zapísať:
$$2 F \sin \alpha=F_g \Rightarrow F=\frac{F_g}{2\sin \alpha}$$

Kaťa by veľmi chcela, aby bol špagát úplne napnutý, čiže by malo platiť
$\alpha=0^\circ$. Keďže pre veľmi malé uhly sa sínus blíži k nule, bude
sila potrebná na udržanie opičky veľmi rásť. Ak sa naši kamaráti
matematici nepozerajú, môžeme povedať, že pre $\sin 0^\circ=0$ bude sila
potrebná na udržanie opičky nekonečná. No a takouto silou Kaťa určite
nedokáže napnúť špagát...A to ani vtedy, keď si zavolá na pomoc Luxuska.
Takáto situácia teda nemôže nastať.

Omnoho rýchlejší prístup bol rovno si nakresliť sily pôsobiace na opičku
so špagátom, keď je špagát vodorovný. Vtedy sú Katine sily pôsobiace na
špagát vodorovné, a teda nemá čo kompenzovať gravitáciu vo zvislom
smere. Preto gravitácia aspoň trochu prehne špagát, ktorý už nebude
vodorovný.
",1
69c522ec4e23ceea,fks,"Matúš sa snaží cez celý dom dohovoriť s maminou, ktorá práve varí v kuchyni. Tá mu ale kričí, že ho nepočuje cez digestor. Matúš ju však počuje celkom dobre a z jeho pohľadu by sa vedel dohovoriť. Ako je to možné? Popíšte fyzikálny princíp problému.
","Ak mamka Matúša nepočuje cez digestor, nech skúsi počúvať cez dvere. Prevrátili ste očami, ja viem. Skutočný vzorák však nebude omnoho náročnejší, ani dlhší.
Skontrolovali ste dĺžku vzoráku; podozrievavo nadvihujete obočie. Dobre, tak za samotný vzorák som ešte napísal čosi navyše o zvuku.

Intenzita zvuku klesá so vzdialenosťou. A tak kým Matúš počuje potichu mamku a potichu digestor, mamka počuje potichu Matúša a nahlas digestor. Easy.

Toto ku samotnému riešeniu úlohy; a teraz nejakú fyziku? Iste poznáte takú jednotku, že decibely. A že sa ňou udáva hlasitosť. Ako to s ňou je?
Zvuk je však nejaký mechanický pohyb molekúl vzduchu, dávalo by teda zmysel hovoriť o energii či výkone tohoto pohybu, respektíve výkone na plochu.
Problém je však taký, že ľudské uši (a i ostatné receptory) musia zaregistrovať ozaj veľmi, veľmi tiché zvuky, súčasne prežiť veľmi silný hluk. Veď
človek počuje už zvuk s výkonom \SI{e-12}{\watt\per\square\meter}, a prah bolesti je až niekde nad \SI{e2}{\watt\per\square\meter}.
Venujte chvíľu týmto dvom číslam a uvedomte si, aký je medzi nimi rozdiel. Áno, je to niečo okolo 14 rádov.
Ako sa teda niečo takéto vyjadruje jednotkami? Decibel je porovnávacia jednotka -- predstavte si krabičku, na ktorej je napísané \SI{20}{\deci\bel}.
Do nej i z nej ide kábel -- a čo robí takáto krabička? Zosilňuje signál (napríklad elektrické napätie na vstupe) o 20 decibelov. A čo to znamená?
20 decibelov sú dva rády, na výstupe je teda stonásobná energia oproti vstupu. A takáto krabička existuje, volá sa zosilňovač a používam ju v labáku,
okrem toho je súčasťou mnohých zariadení.
Pýtate sa -- čo majú tieto decibly so zvukom? Zatiaľ nič, ale bolo zadefinovené, že zvuk s intenzitou \SI{0}{\deci\bel} je hranica počuteľnosti
a tejto hladine priradili konkrétnu hodnotu výkonu na plochu. Potom zvuk s intenzitou napríklad \SI{30}{\deci\bel} je (v duchu rátame -- trikrát
desať decibelov, to sú tri rády) tisíckrát silnejší v energii na plochu. A vieme to aplikovať na úlohu? Ak by sme si tipli, že pri prechode bytom
zvuk zoslabne o \SI{10}{\deci\bel}, teda o jeden rád. No a ak Matúš, mamka, aj digestor vydávajú zvuk s rovnakou intenzitou, potom mamka počuje
Matúša o \SI{10}{\deci\bel} slabšie ako digestor, no Matúš počuje mamku a digestor rovnako nahlas.

A ešte jednu drobnosť sem skúsim vpašovať -- ako klesá intenzita zvuku? Iste ľahko vygooglite, že nepriamo úmerne druhej mocnine vzdialenosti
od zdroja a uspokojiť sa s tým. Je za tým jednoduchá (a správna!) predstava -- ak si predstavíte zdroj zvuku a pozorovateľa (poslucháča?) vo vzdialenosti
$R$, potom energia, ktorú vydal reproduktor, sa musela rovnomerne rozložiť na povrchu guľovej plochy s polomerom $R$. A ako veľký je tento povrch?
No predsa $4\pi R^2$, teda intenzita ozaj klesá s faktorom $1/R^2$.
",1
605b436de7854191,fks,"Skôr či neskôr príde v živote každého človeka čas, keď si chce spraviť vodičák. To isté si povedal aj Adam, lebo si chce experimentálne overiť údaje, ktoré zistil o svojom aute. Adamovo auto má hmotnosť dve tony a udržiava vždy konštantný výkon $\\SI{100}{\\kilo\\watt}$. Zistite, za aký čas auto zrýchli z $\\SI[per-mode = symbol]{0}{\\kilo\\metre\\per\\hour}$ na $\\SI[per-mode = symbol]{100}{\\kilo\\metre\\per\\hour}$ a zo $\\SI[per-mode = symbol]{100}{\\kilo\\metre\\per\\hour}$ na $\\SI[per-mode = symbol]{200}{\\kilo\\metre\\per\\hour}$. Za aký čas prejde $\\SI{1}{\\kilo\\metre}$? Načrtnite grafy zrýchlenia, rýchlosti a prejdenej dráhy v závislosti od času.

_Pri riešení úlohy sa vám môže zísť Váš obľúbený tabuľkový procesor, ako napríklad Excel alebo OpenCalc. Odpor vzduchu zanedbajte._
","Ujasnime si najprv, čo znamenajú niektoré mystické pojmy, ktoré sa vyskytli v zadaní.
Napríklad taký výkon. Výkon je rýchlosť, akou je niečo schopné meniť energiu.
Či už je to rýchlovarná kanvica, nohy cyklistu, alebo motor v aute,
každá z týchto vecí má za úlohu premieňať energiu z jednej formy na druhú a práve rýchlosť,
akou je to schopná robiť, sa nazýva výkonom. Povedané rečou istého čudáckeho spolku^[matematicky]:
$$
    P=\frac{\Delta E}{\Delta t}\text{.}
$$ {#eq:33.1.2.04:power}

Odtiaľ vidíme, že jednotka výkonu bude $\si{\joule\per\second}$, t. j. joule za sekundu, ako by sme očakávali.
Táto jednotka sa volá Watt a stroj s výkonom 1 Watt je schopný dodať energiu 1 joule za jednu sekundu.
V našej úlohe má motor s výkonom $P = \SI{100}{\kilo\watt}$ urýchliť auto s hmotnosťou $m = \SI{2000}{\kilo\gram}$
najprv z nuly na rýchlosť $v_1 = \SI{100}{\kilo\metre\per\hour}$ a potom z $v_1 = \SI{100}{\kilo\meter\per\hour}$
na $v_2 = \SI{200}{\kilo\metre\per\hour}$.

Akým zmenám energie to zodpovedá? Keďže auto sa samozrejme pohybuje po ceste,
ktorá je vo vákuovom tuneli a má dokonalé kolesá bez valivého odporu,
jediná energia, ktorá tu bude hrať úlohu, je kinetická energia auta.
Keby auto napríklad aj stúpalo do kopca, museli by sme zarátať aj gravitačnú potenciálnu energiu.
Takže chudák motor musí v prvom prípade dodať^[premeniť chemickú energiu paliva] autu energiu
$$
    E_1=\frac{1}{2}mv_1^2
$$

a v druhom
$$
    E_2 = \frac{1}{2}mv_2^2-\frac{1}{2}mv_1^2\text{.}
$$

A keď použijeme[@eq:33.1.2.04:power], dostaneme
$$
    t_1 = \frac{E_1}{P} = \frac{mv_1^2}{2P}
$$

a
$$
    t_2 = \frac{E_2}{P} = \frac{mv_2^2-mv_1^2}{2P}\text{.}
$$

Pozrime sa teraz na čas. Máme za úlohu zistiť, koľko bude trvať autu idúcemu na plný výkon, kým prejde vzdialenosť $\SI{1}{\kilo\metre}$.
Musíme teda nájsť závislosť prejdenej dráhy na čase. Z prvej časti úlohy vieme závislosť rýchlosti na čase:
$$
    v = \sqrt{\frac{2Pt}{m}}\text{.}
$$

Ako z tohoto získame závislosť prejdenej dráhy na čase? Ak by sme mali rýchlosť konštantnú,
mohli by sme použiť jednoduchý vzorec $s=vt$. Ale nemáme. Alebo máme? Skúsme si uvedomiť, čo to vlastne $vt$ znamená.
Ak by sme mali graf rýchlosti v závislosti od času, konštantná rýchlosť by tam predstavovala len rovnú čiaru, ktorá by neklesala ani nestúpala:


Vidíme, že vzorec $vt$ tu predstavuje iba plochu obdĺžnika, ktorého jedna strana je $v$ a druhá strana je $t$.
Takže máme zaujímavý výsledok: dráha prejdená počas pohybu s konštantnou rýchlosťou je rovná ploche ohraničenej
grafom rýchlosti v závislosti na čase. Funguje tento princíp aj pre iné prípady?
Napríklad rovnomerne zrýchlený pohyb. Vtedy rýchlosť stúpa z časom rovnomerne:
$$
    v=at\text{.}
$$

To znamenám že grafom rýchlosti bude priamka, ktorej smernica (strmosť) závisí od zrýchlenia. Pozrime sa teda:


vidíme, že tentoraz bude plocha pod grafom pravouhlý trojuholník, s jednou stranou $t$ a druhou $at$.
Plocha medzi časom $0$ a časom $t$ je teda
$$
    s=\frac{1}{2}at^2\text{.}
$$

A tu môžete naozaj spoznať dráhu pre rovnomerne zrýchlený pohyb. Zdá sa, že náš objav platí aj pre tento prípad.
Prečo by nemal platiť aj pre prípad, že grafom bude napríklad odmocnina?
Na zistenie prejdenej dráhy teda stačí nájsť plochu pod grafom funkcie.
Ale ako to urobíme, keď funkcia nemá nejaký pekný tvar, ako napríklad priamka?
Mohli by sme napríklad graf nakresliť na papier, vystrihnúť a potom odvážiť a z plošnej hustoty papiera by sme určili plochu.

My ale vyriešme tento problém bez toho, aby sme sa vôbec museli postaviť od stola! To znamená: naprogramujme ho!
Ak ste ešte nikdy neprogramovali, nemusíte sa báť, programovať budeme len v tzv. tabuľkovom procesore.
A také programovanie je ľahké, lebo skoro všetko za vás urobí samotný tabuľkový procesor.
Tabuľkový procesor je taká vec ako napríklad Excel alebo OpenOffice Calc,
kde môžete do tabuliek vkladať svoje hodnoty a potom s nimi nejako počítať.
A čo je pre nás najdôležitejšie, tieto programy vedia mnoho vecí automatizovať
a mnoho vecí si vedia sami domyslieť. Môžeme ich teda využiť na vykonanie ohromného množstva výpočtov vo veľmi krátkom čase.

Tak dosť bolo táranín, poďme už na samotný výpočet. Plochu akého útvaru vieme určiť najjednoduchšie? Predsa obdĺžnika.
Tak prečo nerozložiť našu odmocninovú plochu na obdĺžniky?
Určite si teraz hovoríte: ""Čo je to za hlúpy nápad! Veď odmocninová plocha je oblá! Ako ju chce rozložiť na obdĺžniky?""

No dobre. A čo keď urobíme tie obdĺžniky také úzke, že už skoro ani nebude vidno, že sú to obdĺžniky?
Ak rozložíme nejakú plochu na $\num{100000}$ obdĺžnikov, môžete sa staviť, že rozdiel medzi ich spoločnou plochou a skutočnou oblou plochou bude zanedbateľný.
Ak by ste plochu $\num{100000}$ obdĺžnikov chceli počítať ručne, môžete si rovno ustlať na cintoríne.
Ale predsa sme spomínali nejaké tie počítače. Nakopnite teda tie turbo mašiny HP-čko Intel Pentium 100 MHz
z deväťdesiateho druhého a stále to budete mať $10^{18}$-krát rýchlejšie ako s ceruzkou a papierom.
Takže, toto je schéma výpočtu:


Ak budú obdĺžniky naozaj úzke, pokryjú úplne celú plochu. V našom výpočte bude mať každý obdĺžnik šírku $\num{0.001}$.
Výška obdĺžnika, ktorý sa nachádza na časovej súradnici $t$ je $f(t)$ a jeho plocha bude teda $\num{0.001} \cdot f(t)$.
A už zostane len plochy všetkých obdĺžnikov sčítať. Postup je jasný, ostava ho už iba implementovať. Vzhľadom na náročnosť výpočtu, my sme použili tabulkový procesor (Excel), ale je v podstate jedno ako to urobite.

Teraz prichádza moment, na ktorý by ste nemali po vyriešení úlohy nikdy zabudnúť.
A tým je zamyslenie sa. Je 28 sekúnd na jeden kilometer zmysluplná hodnota?
Dala by sa dosiahnuť bežným autom, alebo na to treba Formulu 1? Alebo je to slimačie tempo?.
To pri rýchlosti ktorá má priebeh odmocniny ťažko posúdite, ale jednu vec môžeme predsa len otestovať.

Ak si predstavíme, že auto malo po celú dobu konštantné zrýchlenie a použijeme vzorec pre
rovnomerne zrýchlený pohyb, to, čo dostaneme, bude priemerné zrýchlenie.
A keďže priemerné zrýchlenie je také, že auto v skutočnosti zrýchľovalo chvíľku viac a chvíľku menej,
tak ak by náhodou už priemerné zrýchlenie bolo nezmyselne vysoké alebo nízke, vedeli by sme, že je zle.
Môžete si overiť, že v tomto prípade je priemerné zrýchlenie asi $\SI{2.5}{\metre\per\second\squared}$, čo sa zdá byť celkom normálne.

Aby sme uspokojili nenásytnosť zadávateľa úlohy, ostávajú už len grafy. Pre polohu použijeme hodnoty,
ktoré sme si numericky vypočítali, pre rýchlosť máme vzorec. Ostáva ešte zrýchlenie -- na to použijeme vzorec
$$
    P = Fv\text{,}
$$

čo je len základný vzťah pre prácu predelený časom. Keďže $F=ma$ a rýchlosť poznáme, môžeme si vyjadriť
$$
    a = \sqrt{\frac{P}{2mt}}\text{.}
$$

Rýchlosť a zrýchlenie máme teda vyjadrené ako funkcie, ktoré si môžeme dať vykresliť a graf polohy urobíme v Exceli. Uf!

### Ešte poznámka na záver
To čo sme robili v tabuľkovom procesore, teda sčítavanie plochy pod grafom, sa volá integrovanie.
My sme to robili numericky, to znamená vykonaním veľkého množstva jednoduchých výpočtov hrubou silou.
Ale dá sa to aj analyticky -- to znamená, že na to existuje matematická procedúra,
ktorou sa dá plocha pod grafom vypočítať len s použitím rozumu a v priebehu niekoľkých sekúnd.
Ako sa to robí sa dozviete, keď prídete študovať sem k nám na Matfyz (alebo keď budete mať šťastie, už na strednej škole :)).
Ak už náhodou integrovať viete, určite vyriešte túto úlohu aj tým spôsobom.

Pridávam tu ešte aj kratučký [program](https://drive.google.com/file/d/0By5PbxQFUx1RMm9jZkFlTlpFcVE/view?usp=sharing) na numerické itegrovanie v `C++`.
Určite sa na to pozrite, aj keď neviete programovať. Programovanie je z veľkej časti intuitívna záležitosť.
Ak si dobre premyslíte, čo vlastne od počítača chcete, v skutočnosti sa nemusíte na programovanie nič ""učiť"",
maximálne tak technické záležitosti -- kde dať bodkočiarku alebo zloženú zátvorku alebo ako sa volá ten príkaz, atď...
",4
f65710a095a52423,fks,"Na zem dopadá z výšky 100 kilometrov vesmírny modul tvaru gule s polomerom jeden meter. Odhadnite, koľko tepla sa uvoľní vďaka treniu o atmosféru.
","Opäť raz romantická úloha na rozvoj fyzikálnej intuície. Bez
motivačno-kvetnatého úvodu, aký sme poskytli pri podobnom príklade
v poslednej sérii, sa vrhnime rovno na fyziku.

Čo vieme povedať o energii, ktorá sa minie na trenie? Určite ju vieme
ohraničiť zhora, čo je dobré na to, aby sme mali aspoň nejakú prvotnú
predstavu. Modul má vo výške $R + H$ nad zemou, kde $R$ si je polomer
Zeme a $H$ výška, z ktorej padá, energiu $-GmM/(R+H)$.[^1] Dole, na
povrchu Zeme, má potenciálnu energiu $-GmM/R$. Rozdiel týchto čísel sa
premení na na kinetickú energiu plus to, čo unikne ako teplo do
atmosféry. Takže ak modul váži jednu tonu,[^2] je maximálne teoretické
množstvo tepla práve
$$E_T = GmM \bigg(\frac 1 R - \frac 1 {R+H} \bigg)   \approx  973 \text{ MJ} \.$$
Pre predstavu, je to asi toľko, koľko treba na ohriatie 230 kubíkov vody
o jeden stupeň, čo nevyzerá byť veľa.

Poďme ďalej. Predstavme si teraz, že modul padá tak, že akurát blízko
pri zemi už odporová sila kompenzuje gravitačnú:
$$mg = \frac 1 2 C \rho(h) S v(h)^2,$$ kde $h$ je výška, v ktorej sa
modul nachádza, $S = \pi r^2$ prierez modulu a $C = 0.5$ koeficient
odporu pre guľu. To znamená, že modul dopadne na zemský povrch
rýchlosťou $$v(0) = \sqrt{\frac{2mg}{C \rho(0) \pi r^2}}\.$$ Pri hustote
vzduchu pri zemi $\rho(0) = 1.3\unit{kg/m^3}$ je rýchlosť
$v(0) = 99$ m/s a kinetická energia potom $E_k = mv(0)^2/2 = 4.9$ MJ.
Všimnime si veľký objav -- čo presne sa dialo medzi vrchom a spodkom,
nás vôbec nezaujíma, lebo jediná podstatná vec je kinetické energia pri
zemi. V tom prípade je celkové teplo $E_T - E_k = 968$ MJ, nastala teda
len nepatrná zmena.

Čo vieme vyskúšať ďalej? Vieme si ešte napísať diferenciálnu rovnicu pre
pohyb modulu, a skúsiť ju riešiť. Takže nádych\...
$$m \ddot h = - \frac{G m M}{h^2} + \frac 1 2 C \rho(h) \pi r^2 \dot h^2\.$$
Bodka nad písmenom značí deriváciu podľa času, znamienko + orientáciu
sily nahor a - nadol. No a čo teraz? Tu nám pomôže už len Excel alebo
C/C++. Pozrime sa teda na Excel. Numerická derivácia výšky nie je nič
iné ako rýchlosť:
$$v = \frac{dh}{dt} = \frac{h(t+\Delta t) - h(t)}{\Delta t},$$ pre
nejaké rozumne malé $\Delta t$. Takže
$$h(t+\Delta t) = h(t) + v \Delta t \.$$ Toto sa volá Eulerova metóda.
Možno to zopakovať pre rýchlosť:
$$v (t + \Delta t) = v(t) + a \Delta t ,$$ kde $a$ je zrýchlenie:
$$a(t) = - \frac{G M}{(R + h(t))^2 } + \frac 1 2 \frac{C}{m} \rho(h(t)) S v(t)^2 \.$$
Ešte nám zostáva zistiť, ako sa mení hustota s výškou. Musíme si zvoliť
model atmosféry. Pri izotermickom platí, že hustota klesá
exponenciálne.[^3] Adiabatický model je o trochu komplikovanejší, takže
sa mu vyhneme (okrem toho, v Exceli sa trochu blbo modeluje).

V každom prípade, máme teda (for-)cyklus: pre každý časový okamih
vypočítaj

1.  zrýchlenie: $a(t) = \text{ten obludný výraz}$,

2.  hustotu: $\rho(h) = \rho_0 \exp{\Big( -\frac{M_m g}{RT} h \Big)}$,

3.  rýchlosť: $v(t + \Delta t) = v(t) + a \Delta t$,

4.  výšku: $h(t + \Delta t) = h(t) + v \Delta t$.

Toto robíme dookola, pokiaľ je výška väčšia ako nula. Excelovský hárok
s výpočtom nájdete na našich stránkach.

Pre časový dielik $\Delta t = 2$ s nám vyšla rýchlosť $102$ m/s
(zaujímavé je, že maximálna rýchlosť počas pohybu bola niekde až na
1000 m/s). To je veľmi podobné prvému odhadu, takže kinetická energia
modulu tesne nad zemou je znova približne 5 MJ. Prvý odhad sa teda zdá
byť celkom prijateľný, čo znamená, že gravitačná a odporová sila sú
tesne nad zemou naozaj v rovnováhe. A týmto veľkolepým zistením sa
s vami lúčime.

[^1]: Dúfam, že písmenkám každý rozumie aj bez vysvetlenia. Ak by
    náhodou nie, tak $M$ je hmotnosť Zeme, $m$ hmotnosť modulu a $G$
    gravitačná konštanta.

[^2]: Priznám sa, ze toto si neviem lepšie tipnúť.

[^3]: Vychádzame z tlaku, pre ktorý platí $dp = - \rho g \, d h.$, a zo
    stavovej rovnice máme $\rho = pM_m/RT$, kde
    $M_m = 0.028 \unit{kg/mol}$ je mólová hmotnosť molekuly dusíka, a
    $T = 300$ K. Keď to dáme dokopy, máme diferenciálnu rovnicu pre $p$:
    $$\frac{dp} p = -\frac{M_m g}{RT} h ,$$ ktorej riešením je
    $$p(h) = p_0 \exp{\Big(-\frac{M_m g}{RT} h \Big)} .$$ To isté platí
    aj pre hustotu, keďže tá je podľa stavovej rovnice závislá od tlaku
    lineárne, a $\rho_0 = 1.3$.
",7
1e8132bce3f10d0d,fks,"Keď si Vlejd išiel do FKS obchodu kúpiť nejaké nové kladky, tak si neďaleko na stene všimol paličku pribitú klincom za jeden jej koniec. Vlejdovi prišlo ľúto smutne visiacej paličky, tak ju otočil okolo osi klinca o $180^{\\circ}$ tak, že ostala v labilnej rovnovážnej polohe. Aby toho nebolo málo, tak na jej horný koniec ešte upevnil svoj dvojkilový hmotný bod, ktorý nosí bežne po kapsách, a jemne doňho šťuchol. Vlejd samozrejme rátal s tým, že hmotný bod aj s paličkou začnú vykonávať rotačný pohyb okolo osi klinca. Čo ale nečakal bolo to, že sa palička roztrhla už po tom, ako opísala uhol $\\alpha$. Vlejd zostal v nemom úžase.

- Čo spôsobilo, že sa palička roztrhla?

- Palička toho zrejme neudrží nekonečne veľa. Aké najťažšie závažie by sme na ňu pôvodne (ešte predtým, než Vlejd vkročil do obchodu) mohli zavesiť, aby sa neroztrhla?

Úlohu riešte pre dva rôzne uhly $\\alpha_1=45^{\\circ}$ a $\\alpha_2=135^{\\circ}$, pričom celú dobu predpokladajte, že palička má zanedbateľnú hmotnosť a trenie okolo klinca je nulové.
","Každý z vás mal už určite v ruke plastelínu. Keď na ňu budete pôsobiť
nejakou silou, tak zmení svoj tvar. Pri plastelíne tento jav môžeme
vidieť najvýraznejšie, ale v skutočnosti tento istý jav prebieha
v každej látke. Ak budete napríklad na kovovú tyč pôsobiť dostatočne
veľkou silou, tak sa natiahne. Ako veľmi sa nejaké teleso natiahne, keď
naň pôsobíte silou, opisuje veličina nazývaná modul pružnosti. Každá
látka sa navyše správa inak, keď ju stláčate, naťahujete alebo krútite,
preto rozoznávame viac druhov modulov pružnosti (v ťahu, tlaku a
strihu).

Navyše vieme, že neexistuje žiadna látka, ktorá by vydržala akýkoľvek
nápor. Každý materiál má tzv. medzu pevnosti, ktorá hovorí, aké
maximálne mechanické napätie môžeme v materiáli vytvoriť bez toho, aby
došlo k trvalému poškodeniu. Akonáhle napätie v látke prekročí túto
medzu, elastické väzby, ktoré pôsobia medzi molekulami sa porušia a
dôjde k nevratnej (plastickej) deformácii telesa.

V našom prípade budú sily na paličku pôsobiť iba tlakom a ťahom. Keď je
palička v hornej polohe a je na nej zavesený hmotný bod, pôsobí na
hmotný bod tiažová sila $F_g = mg$ a bod na paličku pôsobí tlakom. Vieme
teda, že palička odolá minimálnemu tlaku $F_g/S$, kde $S$ je plocha
prierezu paličky.

Keď začne hmotný bod s paličkou padať, začne naň pôsobiť zotrvačná
odstredivá sila a tiažová sila pôsobiaca v smere paličky sa začne
zmenšovať. Inak povedané, tlak na paličku bude klesať, no začne narastať
ťah. V určitom okamihu nastane moment, kedy ťah paličky prekročí
maximálnu možnú hodnotu (medzu pevnosti) a palička sa roztrhne. Poďme si
túto medzu vypočítať.

Označme si $l$ dĺžku paličky a $\alpha$ uhol, ktorý prešla od začiatku
svojho pohybu. Zaujímať nás budú iba sily, ktoré spôsobujú ťah a tlak,
preto si tiažovú silu rozložíme do smeru paličky a do smeru naň kolmého.
[^1] Zložka tiažovej sily v smere paličky bude mať veľkosť [^2]
$$F_{g1} = - mg \cos\alpha\,\text{.}$$ Odstredivá sila má veľkosť
$$F_o = \frac{mv^2}{l}\,\text{.}$$ Vidíme, že vzorec vyžaduje znalosť
informácie hodnoty rýchlosti. Keďže zo zadania vieme, že v probléme
nevystupuje žiadne trenie (čiže sa nič z celkovej energei nepremieňa na
teplo), tak s radosťou môžme použiť zákon zachovania energie.
V začiatočnej polohe má hmotný bod len potenciálnu energiu [^3]
$$E_{p1} = 2mgl\,\text{.}$$ Po prejdení uhlu $\alpha$ bude mať hmotný
bod rýchlosť $v$ a výšku $l \left(1 + \cos\alpha \right)$. Podľa zákonu
zachovania energie bude platiť $$\begin{align*}
  2mgl &= mgl \left( 1 + \cos\alpha \right) + \frac{mv^2}{2}\,,\\
  v~&= \sqrt{2gl\left( 1 - \cos\alpha \right)}\,\text{.}
\end{align*}$$ Výsledná ťahová sila, ktorá na paličku pôsobí, je potom
$$F_v = 2mg\left( 1 - \cos\alpha \right) - mg\cos\alpha =
  mg \left( 2 - 3\cos\alpha \right)\,\text{.}$$ Do vzorca si teraz
môžeme dosadiť zadané uhly $\alpha_1$ a $\alpha_2$. Po dosadení uhlu
$\alpha_1$ však s prekvapením zistíme, že $F_v < 0\unit{N}$. Čo to
znamená? Znamená to, že na paličku ešte stále pôsobí tlak a žiadny ťah
sa zatiaľ nezačal prejavovať. Tento tlak je však menší, aký na paličku
pôsobil, keď bola v zvislej polohe. To znamená, že paličku zatiaľ nemá
čo roztrhnúť a tým pádom vieme povedať, že Vlejd určite nemohol
pozorovať roztrhnutie pri takomto uhle!

Pre uhol $\alpha_2$ však dostávame krásne riešenie pre maximálnu silu
$$F_v = mg \left( 2 + \frac{3\sqrt{2}}{2} \right)\,\text{.}$$ Na paličku
teda môže pôsobiť maximálna sila $F_v$, čo znamená, že najťažšie
závažie, ktoré môžeme na paličku zavesiť v stabilnom stave, má hmotnosť
$$M = m \left(2 + \frac{3\sqrt{2}}{2}\right) = 8.24 \unit{kg}\,\text{.}$$

[^1]: Za kladný smer budeme považovať smer ťahu paličky, tj. smer, ktorý
    akoby ukazuje samotná palička.

[^2]: Znamienko mínus je tam práve preto, lebo kladný smer ukazuje od
    paličky.

[^3]: Povedzme, že za výšku nulovej potenciálnej energie budeme
    považovať výšku, v ktorej je hmotný bod v stabilnej polohe, tj.
    úplne dole.
",4
7e04776379d65db5,fks,"V knihe Cesta na Mesiac sa popisuje, ako sa skupinka bláznov nechá vystreliť delom v obrovskom projektile na Mesiac. Aby zmiernil obrovské sily pôsobiace pri zrýchľovaní, umiestnil autor na palubu dômyselné odpružovacie zariadenie. Pokúsme sa teraz (veľmi hrubo) odhadnúť, či je takýto spôsob cestovania reálny. Predpokladajme, že projektil a hlaveň sú porovnateľne dlhé, Zem aj Mesiac sú nehybné homogénne gule stojace vo vesmíre, vplyv atmosféry ani ostatných planét neuvažujeme.

Z týchto predpokladov odhadnite:

1. najmenšiu rýchlosť, ktorou musí byť projektil vystrelený;

1. minimálnu dĺžku projektilu, pri ktorej majú cestujúci šancu na prežitie.
","*Riešenie pre časť a):* Najprv si uvedomme, že na to, aby sme dostali
našich cestovateľov na Mesiac, stačí dodať projektilu takú kinetickú
energiu, aby sa dostal do bodu, kde sú príťažlivé sily Mesiaca a Zeme
vyrovnané. Potom stačí už len malé šťuchnutie a cestovatelia sa môžu
tešiť na blízky (a tvrdý) prieskum Mesiaca.

V ktorom bode sú gravitačné sily vyrovnané? Z rovnice pre rovnosť
gravitačnej sily od Mesiaca a od Zeme v závislosti od vzdialenosti $x$
od Zeme (viď obr. [\[polohamz\]](#polohamz){reference-type=""ref""
reference=""polohamz""}) dostaneme kvadratickú rovnicu,
$$\begin{eqnarray*}
G \frac{M_\mrm{M} m}{(r-x)^2}=G \frac{M_\mrm{Z} m}{x^2} \qquad &\Rightarrow&
\qquad
 (M_\mrm{Z}-M_\mrm{M}) x^2 - 2r M_\mrm{Z} x+M_\mrm{Z} r^2=0, \\
x_\pm  &=& r \frac{M_\mrm{Z} \pm \sqrt{M_\mrm{Z}
M_\mrm{M}}}{M_\mrm{Z}-M_\mrm{M}}\.
\end{eqnarray*}$$ Vieme, že hmotnosť Mesiaca je menšia ako hmotnosť
Zeme, a teda $x_+>r$ zodpovedá polohe na opačnej strane Mesiaca, takže
pre nás nie je zaujímavá. Naša hľadaná vzdialenosť bude $x_-<r$.

Teraz už iba použijeme zákon zachovania energie a z porovnania celkovej
mechanickej energie na začiatku a na konci dostaneme vzťah pre rýchlosť:
$$\begin{equation}
 -G\frac{M_\mrm{Z} m}{R_\mrm{Z}}-G\frac{M_\mrm{M}
m}{r-R_\mrm{Z}}+\frac{1}{2}mv^2=-G\frac{M_\mrm{Z} m}{x_-}-G\frac{M_\mrm{M}
m}{r-x_-},
  \label{eq:rovnostSil}
\end{equation}$$ čo po dosadení za $x_-$ dá potrebnú výstrelovú rýchlosť
$$v=\sqrt{2G}\left[\frac{M_\mrm{Z}}{R_\mrm{Z}}+\frac{M_\mrm{M}}{r-R_\mrm{Z}}-\frac
{(\sqrt { M_\mrm{Z} } +\sqrt { M_\mrm{M} } )^2}{r}\right]^{1/2} \approx
11\,070\unit{m s}^{-1}\.$$ Časť a) je tým vyriešená.[^1]

*Pristúpime teda k časti b).* Najprv si ujasnime, čo vlastne budeme
počítať. Pre zjednodušenie si delo predstavme ako veľkú \""rúru\"",
v ktorej je projektil urýchľovaný s konštantným zrýchlením $a$ až do
okamihu keď opustí hlaveň.[^2] Najprv si ukážeme, aký veľké delo by sme
potrebovali, aby sme projektil vystrelili \""len tak\"", bez dômyselného
odpružovacieho zariadenia na ochranu kozmonautov. Čas výstrelu je
$t=v / a$. Dĺžka hlavne vychádza $\ell=v^2/(2a)$. Vidíme, že čím väčšie
zrýchlenie použijeme, tým kratšia hlaveň stačí. Aké je však najväčšie
zrýchlenie, ktoré môže človek prežiť? Údaje sú rôzne. Je rozumné použiť
napríklad hodnotu $a= 10\,g \approx
100\unit{ms}^{-2}$. Pri tejto hodnote nám (po výpočte z predošlého
vzťahu) stačí hlaveň s dĺžkou približne $600\unit{km}$. Je však
zaznamenané, že trénovaný človek dokáže *prežiť* zrýchlenie až
$a=46\,g$. Problémom je, že pri takomto zrýchlení nastávajú niektoré
javy, ktoré znižujú komfort pri cestovaní -- polámané rebrá, končatiny a
podobne. Dobrou správou ale je, že pri tomto zrýchlení sa dĺžka hlavne
môže skrátiť na zhruba $130\unit{km}$. Každopádne, vidíme, že takýto
spôsob cestovania nie je príliš reálny.

Teraz vstupuje do hry Jules Verne so svojím dômyselným odpružovacím
systémom. Jednou z možností ako delo skrátiť je nasledovná finta:
Predstavme si, že človek sedí v kresle vo vrchnej časti projektilu. Keď
je projektil vystreľovaný, kreslo sa začne posúvať smerom nadol a tým
trochu kompenzuje obrovské zrýchlenie projektilu. Keď projektil opustí
hlaveň, kreslo ešte nebude úplne naspodku, ale bude sa ešte chvíľu
pohybovať, a preto cestovateľ bude pociťovať zrýchlenie ešte aj istý čas
po vystrelení. Označme si teraz dobu, po ktorú bude projektil
urýchľovaný so zrýchlením $a$ vovnútri dela ako $t_0$ (myslí sa do
okamihu, kým jeho spodná časť neopustí hlaveň). Dobu, počas ktorej
cestovateľ pociťoval zrýchlenie $a'$ si označme $t_1$.[^3] V zadaní nám
prezradili, že projektil je porovnateľne dlhý ako hlaveň, teda aj činná
dĺžka odpruženia je porovnateľná, označme ju preto $k\ell$, kde
$k\in(0,1)$.

Všimnime si teraz obrázok
[\[pohybcestovatela\]](#pohybcestovatela){reference-type=""ref""
reference=""pohybcestovatela""}. Na obidvoch jeho častiach je zobrazený
začiatočný pokojový stav a tiež posledný moment, keď cestovateľ ešte
cíti zrýchlenie pochádzajúce z odpružovacieho systému. Prvý obrázok
opisuje situáciu z pohľadu vonkajšieho pozorovateľa -- projektil (resp.
jeho spodná časť) prejde vo vnútri dela dráhu $at_0^2/2$, po opustení
hlavne bude mať rýchlosť $v$ (určenú v časti a) ) a teda do okamihu, kým
cestujúci prestane pociťovať zrýchlenie, preletí ešte dráhu
$v(t_1-t_0)$.[^4] Druhý obrázok opisuje pohyb cestovateľa. Ten pociťuje
zrýchlenie $a'$ po dobu $t_1$, čiže prejde dráhu $a't_1^2/2$.
Z porovnania dĺžok na oboch obrázkoch dostaneme rovnicu:
$$k\ell + a't_1^2/2=at_0^2/2+v(t_1-t_0) \.$$ Ako vidíme, máme tu priveľa
premenných. Našťastie vieme, že platí $v=a t_0=a' t_1$, $\ell=at_0^2/2$.
Po dosadení dostaneme jednoduchšiu rovnicu:
$$\frac{v^2}{2a}+v\left(\frac{v}{a'}-\frac{v}{a}\right)=\frac{v^2}{2a'}+k\frac{v^2
}{2a}\qquad\Rightarrow\qquad a'=\frac{a}{1+k}\.$$ Čo sme teda nakoniec
dostali? Vieme, že človek dokáže prežiť iba isté zrýchlenie $a'$. Lenže
o dĺžke projektilu a dela rozhoduje zrýchlenie $a$. Toto je pritom
$(1+k)$-násobne (t.j. až 2-krát) väčšie vďaka odpruženiu ako $a'$.
Zároveň vidíme, že sa oplatí využiť odpruženie na celej dĺžke
projektilu. Potrebná dĺžka hlavne je $$\ell=\frac{v^2}{2(1+k)a'},$$ čo
pre $k=1$ (projektil vypĺňajúci celú hlaveň s odpružením na celej svojej
dĺžke) znamená polovičnú dĺžku hlavne oproti situácii bez pruženia
($300\unit{km}$ príp. $65\unit{km}$ pre extrémistov)! No a postaviť také
delo už predsa nie je žiaden problém, no nie? :-)

*Hodnotenie a komentár:* Za časť a) sa dalo získať 5 bodov, pričom horné
ohraničenie druhou kozmickou rýchlosťou dostalo 3 body.[^5] Na časť b)
ostali 4 body. Vyskytli sa tu najmä 2 typy riešení -- jedno podobné
nášmu vzoráku (hodné plného počtu bodov) a druhé, ktoré urýchlenie
projektilu modelovalo okamžitým zrýchlením z pokoja na rýchlosť $v$.
Tento druhý model sme považovali za horší (aj keď pri zadaní
s porovnateľne dlhým projektilom voči hlavni dáva rádovo rovnaký
výsledok), nakoľko horšie opisuje reálny výstrel[^6] a naviac úplne
ignoruje samotnú dĺžku hlavne; boli zaň 2 body.

Ako pikošku uvedieme, že každý použil iné limitujúce preťaženie
kozmonautov, ktoré pokrývalo rozpätie od asi $6\,g$ do vyše $80\,g$.

[^1]: Získaný výsledok môžeme porovnať s druhou kozmickou rýchlosťou (to
    je rýchlosť, ktorú musí mať teleso štartujúce z povrchu Zeme, ak
    chce uniknúť \""preč\"" z jej gravitačného pôsobenia),
    $v_\mrm{2\. kozm\.} =
    \sqrt{2GM_\mrm{Z}/R_\mrm{Z}} \approx 11\,180\unit{m s}^{-1}$, ktorá
    zákonite musí byť väčšia. Ako vidíme, iba o málo.

[^2]: Toto priblíženie je isteže veľmi hrubé. Požadovaný je však odhad,
    a preto si rozumné, hoc hrubé aproximácie môžeme dovoliť.

[^3]: Predpokladáme, že $a'$ je po celú dobu konštantné, vhodnou
    konštrukciou odpruženia sa to určite dá dosiahnuť.

[^4]: Isteže to neplatí presne, nakoľko projektil bude mimo hlavne
    spomaľovať $g$-čkom. Keďže však predpokladáme, že zrýchlenia $a$ aj
    $a'$ sú značne väčšie ako $g$, tak pre účely odhadu je takýto
    výpočet postačujúci.

[^5]: Síce číselné hodnoty sú veľmi blízke, avšak ukázať, že 2. kozmická
    rýchlosť je skutočne dobrý odhad, by vyžadovalo odargumentovať,
    prečo sú ostatné vplyvy zanedbateľné.

[^6]: Keď si človek vygoogli závislosť tlaku $p$ v hlavni pri výstrele
    v závislosti od prejdenej vzdialenosti $x$, tak nájde graf, ktorý
    prudko stúpa zhruba do $x=\ell/4$, potom začne klesať a asi od
    $x=\ell/2$ je dobre popísaný čistým adiabatickým rozpínaním, t.j.
    $p\sim 1/x^\kappa$. Keď človek tento graf prekreslí do $p$ od $t$,
    tak sa ten hrb presunie viac ku stredu (ku $\ell/3$) a zároveň sa
    sploští. Keďže zrýchlenie $a$ je priamo úmerné $p$, tak toto
    považujeme za dôvod, prečo považovať model s konštantným zrýchlením
    za lepší oproti modelu z okamžitým zrýchlením.
",7
ff178ea2652f45e0,fks,"Vieme, že pokiaľ chceme na rovine hodiť hádzancom[^1] čo najďalej, treba hádzať pod uhlom $45\\unit{\\sdeg}$. Čo však, ak uvážime realistickejšiu situáciu (to znamená, zarátame odpor vzduchu)? Môžete predpokladať, že odporová sila má vždy veľkosť $$F\_\\mrm{d}=\\tfrac{1}{2} C S \\rho v^2$$ kde $\\rho$ je hustota vzduchu, $v$ rýchlosť pohybu hádzanca, $S$ je prierez hádzanca a $C=0.5$. Ďalej, hádzanec má tvar gule s polomerom $r$. Za akých podmienok pri hádzaní rýchlosťou $v_0=75\\unit{km/h}$ vyjde optimálny uhol hodu o viac ako $5\\unit{\\sdeg}$ iný? Úlohu nie je potrebné riešiť presne (teda analyticky), postačí nám numerický výsledok získaný z akejkoľvek vami spravenej simulácie v ľubovoľnom programovacom jazyku, či prostredí, kde sa čosi podobné dá realizovať (napr. aj Excel).

\[^1\]: univerzálny predmet určený na hádzanie
","Táto úloha nebola ťažká, len bolo treba si poriadne uvedomiť, ako by sme
niečo také vedeli spočítať, prečo to máme spraviť iba numericky a potom
mať patričnú trpezlivosť.

Problémom je, že máme neustále sa meniace zrýchlenie, ktoré závisí od
aktuálnej rýchlosti.[^1]. A my vieme najlepšie robiť s konštantnými
rýchlosťami, nanajvýš tak konštantnými zrýchleniami. Tak poďme pracovať
s nimi. Tvárme sa, že ak zoberieme nejaký krátky časový úsek $\Delta t$,
tak rýchlosť bude konštantná a všetky zrýchlenia sa prejavia až na konci
tohoto úseku, kedy sa rýchlosť skokovite zmení -- pričíta sa k nej
zrýchlenie (konštantné, lebo závisí iba od $g$ a od aktuálnej rýchlosti,
ktorá je konštantná) krát čas po ktorý sa \""zbieralo\"" a bude znova
konštantná po čas $\Delta t$. To nie je pravda, ale dúfajme, že pre
maličké $\Delta t$ to bude dobré priblíženie. Rozdeľme si ešte tento
pohyb na vodorovnú a vertikálnu zložku -- gravitácia pôsobí iba v jednom
smere. A ako to bude s odporovou silou? Tá sa patrične rozloží do týchto
smerov. Keď si označíme $m$ hmotnosť hádzanca a
$v^\mrm{x}_\mrm{k},v^\mrm{y}_\mrm{k}$ horizontálnu resp. vertikálnu
zložku rýchlosti hádzanca v $k$-tom časovom úseku dĺžky $\Delta t$, tak
po preložení hore napísaného do reči rovníc dostaneme[^2]

$$v_\mrm{k+1}^\mrm{x} = v_\mrm{k}^\mrm{x} - \frac{C
S\rho}{2\,m}\sqrt{(v_\mrm{k}^\mrm{x})^2 + (v_\mrm{k}^\mrm{y})^2}\cdot
v_\mrm{k}^\mrm{x}\Delta
t$$ $$v_\mrm{k+1}^\mrm{y} = v_\mrm{k}^\mrm{y} -
\frac{C S\rho}{2\,m}\sqrt{(v_\mrm{k}^\mrm{x})^2 +
(v_\mrm{k}^\mrm{y})^2}\cdot v_\mrm{k}^\mrm{y} \Delta t -
g \Delta t$$

Vidíme, že to celé závisí len od $C S\rho/(2m)$. To je príjemné, nazvime
si túto konštantu $K$ a budeme zisťovať dĺžku doletu v závislosti od $K$
a uhla $\phi$ pod ktorým hádžeme. $v_0^\mrm{x} = \cos(\phi)v_0$, podobne
$v_0^\mrm{y} =
\sin(\phi)v_0$.

Ďalší postup už záleží od vkusu. Zvoľte si metódu dosádzania a konštantu
podľa ľubovôle. Ja osobne som použila $\Delta t = 0.01 \unit{s}$.
Postupne spočítate dostatočne veľa nových rýchlostí, aj dráh ktoré sa
prešli. Keď bude celková dráha prejdená vo vertikálnom smere znova
nulová, znamená to, že hádzanec dopadol, a že aj horizontálne prejdená
vzdialenosť je už konečná. Mne osobne vyšli takéto výsledky:

\*ta tabulka\*

Je intuitívne, že keď málo zmením uhol, tak sa málo zmení vzdialenosť
dopadu, rovnako ako, že optimálny uhol bude len jeden. Preto z tejto
tabuľky môžem celkom zodpovedne vyčítať, že tento uhol bude o viac ako
$5\sdeg$ iný cca pre $C S\rho/(2m) > 0.031$.

Neviem ako vy, ale mne to predstavu o reálnom svete veľmi nedalo. Skúsme
tam teda dosadiť nejaké realistické hodnoty, napríklad $\rho = 1.275
\unit{kg/m^3}$ a guličku s polomerom $5 \unit{cm}$. Výjde, že môže mať
hustotu nanajvýš dákych $154 \unit{kg/m^3}$, čo je veľmi málo (iba
nafukovacie také bývajú. A tie sa naozaj sprosto háďžu). Takže ak
v praxi budete hádzať guľou, teória o $45\sdeg$ nie je vôbec na
zahodenie. Akonáhle to ale bude mať menší polomer, alebo zemiakovitejší
tvar, ideálny uhol bude klesať. A naozaj, to asi sami poznáte

Väčšina z vás sa so základnou myšlienkou vyrovnala celkom dobre, jediný
zmätok bol s tým, akú veličinu ste skúmali. Ak ste zvolili hustotu
vzduchu za udanú, to sa ešte dalo uznať, kedže príklad zaváňal praxou,
ale voliť napríklad hmotnosť je nepatričné (a najmä úúúplne zbytočné
;)). A tak.

[^1]: Fajnšmekri znalí difiek si môžu nasledujúci postup prerobiť na
    exaktnú sústavu diferenciálnych rovníc. Aj tak im to bude nanič.

[^2]: Fajnšmekri si môžu všimnúť, že po prehodení $v_\mrm{k}^\mrm{x}$
    vľavo, predelení $\Delta t$ a limitnom prechode dostanú presne to
    isté, čo už mali. Náhoda? Možno...ale eé. Aj tak je im to nanič,
    Samko tvrdí, že analytické riešenie by to nemalo mať.
",7
25f3d8078dbff512,fks,"Snehové delo funguje veľmi jednoducho. Pod vysokým tlakom je do neho z najbližšieho potrubia privádzaná voda, ktorú potom v malých kvapôčkach vystrekuje von. Ak vonku práve mrzne, voda stihne zamrznúť a na zem už dopadá sneh.

Odhadnite, aká musí byť veľkosť kvapôčok vody striekaných snehovým delom, aby stihli pred dopadom na zem zmrznúť na sneh.
","Milé deti. Toto bol príklad, v ktorom ste si mohli vyskúšať riešenie
nekonvenčných, priam na hlavu padnutých problémov. Že ale autor úlohy
nie je zrelý na psychológa, dokazuje napr. slávny fyzik Enrico Fermi,
ktorý študentom na skúške rád zadával úlohu \""Odhadnite, počet klavírov
v Chicagu\"". Ja som mal na svojej IB maturite podobne skvostnú otázku:
\""Koľko váži vesmír?\"". A svetoví zamestnávatelia, ako napr. Google, sa
na interviách uchádzačov radi pýtajú, koľko ľudí je na Facebooku v San
Franciscu o pol tretej v piatok.[^1] Principiálne ide o rovnaké
problémy, len tie naše sú trochu viac fyzikálne.

Ako teda vedecky formulovať otázku, na ktorú sa snažíme odpovedať? Ako
kvapka vody padá, uníká z nej teplo do okolitého vzduchu. Musí z nej
uniknúť presne $Q
= mL_v$ tepla, kde $m$ je jej hmotnosť a $L_v$ merné skupenské teplo
tuhnutia.[^2] Podarí sa jej to, kým nedopadne na zem?

Nech má kvapka tvar gule s polomerom $R$. Ak skutočne veľmi malá (čo je
rozumný predpoklad), odporová sila vzduchu veľmi skoro vykompenzuje silu
tiažovú a kvapka tak padá na zem rovnomernou rýchlosťou.
$$\begin{equation*}
mg = \frac{1}{2}C \rho_v S v^2,
\end{equation*}$$ kde $\rho_v = 1.3 \unit{kg/m^3}$ je hustota vzduchu,
$S = \pi R^2$, $C = 0.5$ je koeficient odporu pre sféru,
$g=10\unit{m/s^2}$ gravitačné zrýchlenie a $v$ rýchlosť. Samozrejme ešte
platí, že $m = 4/3 \rho_0 \pi R^3$, kde $\rho_0 = 1000\unit{kg/m^3}$ je
hustota vody.

Po úprave, ktorú rád prenechám na čitateľa, $$\begin{equation*}
v^2 = \frac{ 8}{ 3} \frac{\rho_0 g}{\rho_v C} R,
\end{equation*}$$ Pre čas dopadu teda platí, $$\begin{equation*}
\tau_1 = \frac{y}{v},
\end{equation*}$$ kde $y$ je vertikálna vzdialenosť. Ale pozor! Aká je
vlastne trajektória dopadu? Nie nadarmo sa snehovému delu hovorí snehové
delo -- veď vodu vystrekuje pod uhlom podobným skutočnému delu
strieľajúcemu tie veľké čierne gule.[^3] Ako teda spočítame vzdialenosť,
ktorú kvapka prejde? Bez udania počiatočnej rýchlosti a uhlu asi len
ťažko, takže si ju musíme tipnúť. Kvapky v podstate kopírujú dráhu
šikmého vrhu, ktorej vrchol je nejakých 5 metrov. Nech je teda efektívna
dráha, ktorú dosadíme do veličiny $y$, a v ktorej je zahrnuté stúpanie
aj klesanie, 10 metrov.[^4]

Teda platí: $$\begin{equation*}
\tau_1 = y\sqrt{\frac{3\rho_v C}{8R \rho_0 g} } .
\end{equation*}$$

S teplom je to podobné ako s elektrinou -- tečie vždy tam, kde je
rozdiel teplôt (resp. potenciálov). Podľa tejto múdrosti si môžeme
definovať tepelný tok $\Phi
= \lambda \, \Delta T/ \Delta x$, ktorý sa meria vo $W/m^2$. $\lambda$
je konštanta úmernosti menom *tepelná vodivosť*. Potom celkové teplo,
ktoré opustí kvapku za nejaký čas $\tau_2$, je súčin toku, povrchu
kvapky a času:[^5] $$\begin{equation*}
Q = \Phi S \tau_2,
\end{equation*}$$ kde $S = 4 \pi R^2$. Teda $$\begin{equation*}
Q = m L_v = \lambda 4 \pi R^2 \frac{\Delta T}{\Delta x} \tau_2 \.
\end{equation*}$$

Čo teraz s $\Delta T/\Delta x$? Pozornejší čitateľ si domyslel, že tými
deltami sa snažíme vyhnúť výrazu pre deriváciu teploty podľa súradnice a
iným príšerným veciam. Takže to spravíme tak jednoducho, ako sa len dá:
odhadneme teplotný rozdiel na nejakej pre kvapku typickej vzdialenosti a
budeme sa tváriť, že takto to je fajn. Typický teplotný rozdiel je
teplota kvapky -- najnižšia možná, teda $0\Ce$ -- a okolitého vzduchu,
dajme tomu $-10/Ce$. Typická vzdialenosť (resp. hrúbka vrstvy), cez
ktorú prechádza teplo, je polomer kvapky $R$. $$\begin{equation*}
\frac{\Delta T}{\Delta x} \approx  \frac T R.
\end{equation*}$$

Pre čas $\tau_2$ teda platí: $$\begin{equation*}
\tau_2 = \frac{\rho_0 l_v}{3 \lambda T} R^2.
\end{equation*}$$

A teraz nám už nič nebráni vyhlásiť, že na to, aby kvapka dopadla na zem
ako sneh, musí platiť $\tau_2 \leq \tau_1$. Po úpravách sa vynorí výraz:
$$\begin{equation*}
R \leq \bigg( \frac{27 \rho_v C \lambda^2}{8 \rho_0^3 g l_v^2} T^2 y^2
\bigg)^{\frac{1}{ 5}}.
\end{equation*}$$

Číselne to je $R \leq 4 \times 10^{-4} \unit{m}$ (zaokrúhľujem všetky
desatinné čísla, keďže ide o odhad).

Je toto číslo v súlade so selským rozumom? \""Tak určite,\"" povedal by
hokejista, necelého pol milimetra vyzerá reálne. Ako sami vieme, kvapky
sú dosť malé na to, aby nepríjemne štípali tvár, čo znamená, že by
nemali mať viac ako milimeter.

Osobne si ale myslím, že by mohli byť ešte o rád menšie. Ako odhad
veľkosti drobných kvapiek môže poslúžiť taká tá vec na striekanie okeny,
ktorou čistíme sklá. Čo si spomínam, takto vytvorené kvapky sú voľným
okom nerozlíšiteľné, čo teda znamené, že sú naozaj menšie ako milimeter.

Kde má naša úvaha slabé miesta? V prvom rade by to chcelo lepší model
unikania tepla, čo však v prípade procesov ako tuhnutie vôbec nie je
jednoduché.[^6] Jednoduchšou otázkou je, ako veľmi sa zmení výsledok, ak
je vonku len -5. Pri tejto teplote má kvapka $0.3\unit{mm}$, teda stále
zostávame v ráde desatín milimetra. V prípade, že efektívna dráha kvapky
$y$ je $20 \unit{m}$, sa tiež až tak veľa nezmení -- výsledkom je $0.5
\unit{mm}$. Ako vidno, vzorec s piatou odmocninou je dosť necitlivý na
zmeny, čo je pre nás celkom dobré.

Vo vašich riešeniach ste všetci predpokladali, že kvapka padá šikmým
vrhom. Ak si ale dobre zaspomíname na poslednú lyžovačku, uvidíme
(vnútorným okom), že kvapky z dela sa pohybujú rovnomerne, takže voľný
pád rozhodne nie je dobrý model. Ďalšou občasnou chybou bol predpoklad,
že teplo uniká žiarením (čierneho telesa), a nie vedením. Pri pozornom
pohľade si všimneme, že Boltzmanova konštanta $\sigma$ sa rovná len
$5 \times 10^{-8}$, zatiaľ čo konštanta $\lambda
= 0.6$, takže žiarenie možno pri nízkych teplotných rozdieloch zanedbať.

Na záver by som snáď dodal, že takýchto príkladov sa rozhodne netreba
báť! Prišlo relatívne málo riešení, z čoho som bol celkom sklamaný.
Nebojte sa experimentovať, vymýšľať jednoduché modely a nachádzať s nimi
rozumné výsledky. A -- ako ste sa mohli dočítať v prvom odseku --
schopnosť riešiť takéto problémy je veľmi príťažlivá pre mnohých
zamestnávateľov.

[^1]: Zdrojom je stránka Zasmejte sa na zvyšných otázkach a nezabudnite
    si pozrieť odpovede. A mimochodom, víťazom rebríčka v roku 2010 je
    otázka \""Keby ste sa zmenšili na veľkosť ceruzky a niekto by vás
    strčil do mixéra, ako by ste sa dostali von?\""

[^2]: Predpokladáme, že snehová vločka je v podstate malý kúsok ľadu.

[^3]: Okrem toho sa ešte na zasnežovanie využíva taká dlhá tyč, ktorá
    vodu strieka vodorovne z výšky asi 5 metrov.

[^4]: Keby sa niekto pýtal na spomaľovanie okolo najvyššieho bodu
    trajektórie, tak možno povedať, že bolo vykompenzované počiatočnou
    rýchlosťou vody striekajúcej z dela.

[^5]: Pre jednoduchosť predpokladáme, že teplo uniká konštantným tempom,
    i.e. nezávisí od času.

[^6]: Snehová vločka je celkom komplikovaná vec, ktorá sa rozhodne na
    guľu nepodobá.
",9
b1f669e7ccb6eb7e,fks,"Luxusko podlieha tvrdému útoku. Pália na neho banány z banánometu rýchlosťou $u$. On však nebojácne bez straty cti a rozvahy zachytáva všetky banány svojimi veľkými ústami. Je vždy pripravený! Banány na neho pália frekvenciou $f$, jemu by však lepšie sadla frekvencia $h > f$, lebo je hladný. Rozbehol sa preto banánovému útoku oproti. Ako rýchlo musí bežať, aby dosiahol požadovanú frekvenciu $h$ dopadu banánov do svojich úst?
","Banány idú k Luxuskovi rýchlosťou $u$ a prichádzajú s frekvenciou
$f=u/L$, kde $L$ je vzdialenosť medzi jednotlivými letiacimi banánmi.
Keď sa Luxusko rozbehne voči banánom rýchlosťou $v$, vzájomná rýchlosť
približovania sa banánu a Luxuska bude $u+v$. Vzdialenosť medzi banánmi
sa však nezmení, preto $h=(u+v)/L$. Dosadením za $L$ z prvého vzťahu
máme $v=u(h-f)/f$.
",4
f6c9eb8bd912d08d,fks,"Justína sa v posledom čase cítila priam uchvátená majstrovskými kúskami antických hrnčiarov. Keďže umenie jej nie je cudzie, rozhodla sa, že vezme veci (a hlinu) do vlastných rúk a niečo si sama vyrobí. Chcelo to trochu cviku a trpezlivosti, ale nakoniec sa jej podarilo vyrobiť dokonalú nádobu, ktorej prierez sa dá popísať rovnicou $$ y = L+\\frac{x^2}{20L} - L\\cos{\\frac{x}{L}}\\text{,} $$ kde $x\\in\\left\<-6L;6L\\right>$. Jej dielo ju tak tešilo, že si na dno uložila svoj obľúbený hmotný bod. Potom ale prišiel Kvík a potiahol nádobu vo vodorovnom smere so zrýchlením $a$, až sa hmotný bod z nádoby vysypal. Justína nebola nadšená a hneď začala Kvíkovi vysvetľovať, že musí ťahať zrýchlením takým a takým, aby jej drahý hmotný bod nevysypal. Pre aké hodnoty $a$ to platí?

*V tejto úlohe od vás nepožadujeme úplne presný (t. j. analytický) výsledok.*
","Začnime najprv technikalitami. Keďže je nádoba symetrická, stačí sa obmedziť iba na pohyb do jedného smeru a skúmať,
aké hodnoty môže nadobúdať veľkosť zrýchlenia. Minimálne zrýchlenie je úplne jasné, jeho hodnota je $a_{\mathrm{min}} = 0$.
Stačí nám preto nájsť hodnotu maximálneho zrýchlenia $a_{\mathrm{max}}$, pri ktorom ešte hmotný bod z nádoby nevyletí.

K samotnému riešeniu možno pristupovať dvoma spôsobmi. Prvý, ťažký prístup, by bolo riešiť úlohu cez sily. V každom bode
funkcie, ktorá popisuje nádobu, by sme museli vypočítať výslednicu gravitačnej a normálovej sily pôsobiacej na hmotný bod
a následne hľadať podmienky stability... jednoducho fuj! Druhý, v tomto prípade stráviteľnejší prístup, vedie cez energie. Aj keď teraz
to má malý háčik. Na prvý pohľad nevieme, akú energiu má zrýchľujúci hmotný bod. No keď sa na problém pozrieme (doslova) z iného
uhla, môžeme si všimnúť, že zrýchľovanie vo vodorovnom smere spôsobuje pre hmotný bod efektívne gravitačné zrýchlenie veľkosti
$$
    g_{\mathrm{eff}} = \sqrt{g^2 + a^2} \text{,}
$$

natočené pod uhlom
$$
    \alpha = \arctan\frac{a}{g}
$$

oproti pôvodnému smeru.

Toto pozorovanie spolu s poznatkom, že všetky systémy minimalizujú svoju energiu, nás vedú k odpovedi na otázku, aká je hodnota
$a_{\mathrm{max}}$. No je presne taká, že v natočenej súradnicovej sústave o uhol $\alpha$ prestáva pre hmotný bod existovať
potenciálova jama v nádobe, ktorá by ho zadržala. Inak povedané, bude to vtedy, keď sa v natočenej sústave stane pôvodný bod
$[0;0]$ tým ""najvyšším"" bodom nádoby.^[Samozrejme to je myslené iba v jednej polrovine.]

Ako to teraz vypočítať? Keďže zadanie od nás nechce presný analytický výsledok, ukážeme si dva spôsoby, pri ktorých si pomôžeme
múdrymi programami. Prvý spôsob je úplne bežný a druhý je pre fajnšmekrov, ktorí už majú isté skúsenost s deriváciami.

### Binárne vyhľadávanie v grafickom programe
Z toho, čo bolo povedané, by malo byť jasné, že v pôvodnej súradnicovej sústave vieme hladinu nulovej energie zrýchľujúceho bodu
popísať priamkou $\frac{a_{\mathrm{max}}}{g} x$. Teraz nám stačí nájsť iný ako nulový priesečník s krivkou popisúcou nádobu.
Teda riešime rovnicu
$$
    L +\frac{x^2}{20L} - L\cos{\frac{x}{L}} = \frac{a_{\mathrm{max}}}{g} x
$$
pre zrýchlenie $a_{\mathrm{max}}$.

Je to však rovnica o dvoch neznámych $x$ a $a_{\mathrm{max}}$. Nezostáva nám nič iné, iba vykresliť si obe krivky
v nejakom grafickom programe, napríklad GeoGebre, a meniť parameter $a_{\mathrm{max}}$, až po kým sa krivky nebudú
dotýkať iba v jednom bode. Samozrejme, nejde to robiť inak ako formou pokus--omyl, prípadne binárnym vyhľadávaním
medzi hodnotami, kde sa krivky pretínajú v dvoch bodoch alebo sa nepretínajú vôbec.

Postupným iterovaním dostaneme hodnotu $a_{\mathrm{max}} \doteq \num{0.845}\,g$. A tým je úloha vyriešená.

 
### Hľadanie lokálneho maxima
Na úlohu sa možno pozrieť aj tak, že bod, v ktorom sa krivky dotýkajú, má byť lokálnym maximom v otočenej sústave, respektíve
má byť maximom vzhľadom na priamku $\frac{a_{\mathrm{max}}}{g} x$. To znamenená, že budeme derivovať a hľadať maximum,
no treba si dať pozor na to, ako do toho zakomponovať podmienku s priamkou. To je však pomerne jednoduché, ten dotýkajúci sa
bod musí byť maximom, aj keď od pôvodnej funkcie odčítame funkciu priamky. Máme teda dve rovnice o dvoch neznámych
$$
    L + \frac{x^2}{20L} - L\cos{\frac{x}{L}} - \frac{a_{\mathrm{max}}}{g} x = 0 \text{,}
$$
$$
    \frac{x}{10L} + \sin{\frac{x}{L}} -\frac{a_{\mathrm{max}}}{g} = 0 \text{.}
$$

To analyticky nespočítame, tak to dáme do nejakého múdreho programu, napríklad Wolframu Alpha alebo Mathematicy a dostaneme
výsledok $a_{\mathrm{max}} \doteq \num{0.84546}\,g$, čo je v zhode s tým predchádzajúcim.
   
",9
d40e9a18020259eb,fks,"Krokodíl Kaksusko bol na prázdninách u krokodíla Kuba. Jeden večer ticho sedel v špajzi a vyjedal bonbóny. Vtedy začul kroky, tak si rýchlo napchal všetky bonbóny do tlamy. Kaksusko nechcel otvoriť tlamu, a tak si naňho Kubo zobral hydraulický otvárač. Otvárač pozostáva z dvoch piestov naplnených kvapalinou a spojených rúrou, ktorou táto kvapalina môže medzi nimi pretekať. Prvý piest má plochu podstavy $S_1 = 1\\unit{m^2}$. Krokodíl stíska tlamu silou $10 000\\unit{N}$.

- Vypočítajte, aká musí byť plocha druhého piestu, ak vie Kubo tlačiť silou maximálne $100\\unit{N}$. (2 body)

- Aký vysoký musí byť druhý piest otvárača, ak chce Kubo otvoriť ústa na $h = 0.5\\unit{m}$? (2 body)

- Kubo však nemeria ani z polovice toľko, ako výška piestu z časti b.). Skúste navrhnúť, ako by ste vylepšili hydraulické zariadenie na otváranie tlám tak, aby boli oba jeho piesty vysoké maximálne toľko, ako je priemerný krokodíl dlhý. (5 bodov)
","Tlak kvapaliny je v potrubí všade rovnaký. To znamená, že ak stláčame
piest o ploche $1\unit{m^2}$ silou $10\,000 \unit{N}$, tak je v nej tlak
$10\,000 \unit{Pa}$. Tento tlak bude pôsobiť na oba piesty, nezávisle od
ich plochy. Ak Kubo chce otvoriť Kaksuskovu tlamu, musí vyvinúť rovnaký
alebo väčší tlak, ako krokodíl. Vie však pôsobiť len stotinovou silou.
Ako teda dosiahne tlak $10\,000 \unit{Pa}$? Ak nevie zvýšiť silu, tak
musí zmenšiť plochu. Na akú veľkosť? Postavme si trojčlenku:
$$\frac{F_1}{S_1} = \frac{F_2}{S_2}\,,$$ kde $F_1$ a $F_2$ sú sily,
ktorými pôsobia Kaksusko a Kubo a $S_1$, $S_2$ sú plochy ich piestov. Po
dosadení hodôt dostávame: Z tejto rovnice nám vyplýva, že Kubo by mal
mal použiť piest s plochou $0.01 \unit{m^2}$. Za toto číslo ste
dostávali prvé dva body.

Kvapalina v potrubí má stále rovnaký objem, lebo je nestlačiteľná. Preto
ak sa jeden piest navýši o pol metra, druhý sa musí znížiť. O koľko? No
predsa tak, aby bola zmena objemu v oboch piestoch rovnaká, tj. o koľko
kvapaliny bude v jednom pieste viac, o toľko kvapaliny bude v druhom
pieste menej. Poznáme teda plochy oboch piestov a vieme, že jeden sa má
navýšiť o $0.5 \unit{m}$. Znova si teda môžme postaviť trojčlenku: V nej
vystupujúce $h_1$ a $h_2$ sú zmeny výšky, o ktoré sa musia piesty
posunúť. Po dosadení hodnôt: Z nej si vieme vypočítať, že
$h_2 = 50 \unit{m}$.

No, $50 \unit{m}$ je oveľa viac, ako meria taký krokodíl nílsky (ktorý
človeku napadne keď sa povie \""krokodíl\"") s dĺžkou až $5 \unit{m}$.
Potrebujeme teda skrátiť výšku piestu asi na desatinu. Dosiahnuť to
dokážem napríklad zmenením plôch piestov. To by sa však zmenila sila,
ktorou musí Kubo pôsobiť, alebo by sa skrátila vzdialenosť, do akej
otvorí Kaksuskovu tlamu. Našťastie pre Kuba nemusí byť piest orientovaný
nahor, ale môže byť napríklad naklonený do strany, kde ho môže tlačiť
vodorovne. Môže byť aj zatočený, kým dĺžka zatočenej časti bude
$50 \unit{m}$.

Nikto ale nepovedal že nemôžem do otváraku dočerpávať vodu! Čo ak by
otvárak fungoval približne ako pumpa na bicikel?

Predstavme si, že Kubov piest má 5 metrov. Kubo ho začne stláčať. Vždy
keď výška kvapaliny v pieste padne pod 3 metre, môžem dočerpať toľko
kvapaliny aby bola znova na piatich metroch. Tým pádom môže stláčať
kvapalinu o tie isté dva metre koľkokrát chce. Ak teda potlačí svoj
piest 25 krát, Kaksuskova tlama bude otvorená. Možností je veľa.

S vašou pomocou má Kubo naspäť svoje cukríky a ani nemusel skákať do
výšky (krokodílom to veľmi nejde).
",1
91946ac9ebbdea19,fks,"Vladko s Katkou stoja počas jarnej rovnodennosti na brehu Neziderského jazera a pozerajú sa na krásny západ Slnka. Nad jazerom škriekajú čajky a v tŕstí kvákajú žaby, ale kvôli Vladkovej výdatnej verbálnej aktivite z toho Katka nepočuje vôbec nič. Preto ho poprosí, aby aspoň počas tejto romantickej chvíle stíchol.

Vladkovi teraz hrozí, že sa uňho počas niekoľkých nasledujúcich minút rozvinú abstinenčné príznaky. Potreboval by preto vedieť, ako dlho bude západ Slnka trvať, aby mohol obnoviť svoju akustickú produkciu. Viete mu pomôcť? A koľko by to trvalo počas letného, prípadne zimného slnovratu?

_Neziderské jazero sa nachádza približne na 48. stupni severnej zemepisnej šírky. Dĺžkou západu Slnka myslíme dĺžku časového intervalu medzi prvým a posledným kontaktom slnečného disku s horizontom. Refrakciu a podobné javy môžete zanedbať._
","
Táto úloha sa dala riešiť viacero možnými spôsobmi. Tu uvediem dva z nich. V prvom nájdeme trajektóriu Slnka po nebeskej sfére, a s využitím sférickej trigonometrie nájdeme uhol, pod akým Slnko zachádza za horizont. V druhom sa pozrieme na to, ako lokalita pozorovateľa prechádza cez pás polotieňa na Zemi.

### Postup 1

V tomto postupe na zistenie toho, koľko bude slniečku trvať zapadanie, potrebujeme
určiť tri veci:

1. Aké veľké je slniečko na oblohe,
2. Ako rýchlo ide po oblohe,
3. Pod akým uhlom bude zachádzať za horizont.

Trvanie západu potom bude čas, za aký slniečko na oblohe prejde vertikálnu
vzdialenosť rovnú svojmu zdanlivému polomeru. Zachádzanie slnka za
horizont je ilustrované na obrázku [-@fig:slniecko-zapada].


Pozrime sa teda na všetky tri záležitosti. Najprv ale ešte chcem
pripomenúť, že všetky vzdialenosti aj rýchlosti, s ktorými tu budeme
pracovať, nebudú dĺžkové vzdialenosti a rýchlosti, ale uhlové. To
je preto, lebo Slnko, tak ako aj všetky ostatné objekty na oblohe,
sa z pohľadu Zeme pohybuje po guli, ktorá sa v astronómii nazýva nebeská
sféra, pričom Zem leží v strede tejto gule.
No ale táto guľa je len imaginárna, a polohy objektov na nej sú len
projekcie, takže vzdialenosti na nej nemá význam merať v dĺžkových jednotkách,
význam majú len zlomky z celého obvodu gule, čo sú vlastne uhly. Inak
povedané, guli môžete priradiť ľubovoľný polomer, vo výsledku sa aj tak vykráti.

Oboznámení s touto skutočnosťou sa môžeme pozrieť na pohyb Slnka po
nebeskej sfére. Vieme, že zemská os je k rovine obehu naklonená. Na
prvý pohľad sa vám preto možno zdá, že dráha Slnka po oblohe bude
nejaká strašne komplikovaná. Pomocou malého triku ale uvidíte, že
to tak vôbec nie je. Jediné, čo treba spraviť, je vrátiť sa do starých
čias a prehlásiť Zem za nehybnú, a Slnko za jej obežnicu. Prejdeme
teda do takej sústavy, v ktorej os Zeme smeruje kolmo nahor a ktorá
sa otáča spolu so Zemou. Takýto prechod je znázornený na obrázku [-@fig:zmena-sustavy].


No a v tejto novej sústave je predsa pozorovateľ nehybný! To znamená,
že na obrázku [-@fig:zmena-sustavy] vidíme rovno dráhu,
akú bude na oblohe opisovať Slnko. Už ju stačí iba nakloniť, keďže
pozorovateľ stojí na obrázku naklonený.

Výsledok z prejdenia do novej sústavy teda je, že Slnko na oblohe
opisuje kružnicu, ktorej stred je v smere severného pólu, ktorej uhlový
polomer je $\ang{90}-\delta$, a ktorá je naklonená o $\phi$
voči horizontu. Teraz musíte veľmi silno zapojiť svoju predstavivosť.
Výsledkom zapojenia vašej predstavivosti by mala byť situácia, ako
znázornená na obrázku [-@fig:sfera-nebeska].


Naozaj, pokiaľ vám nebude jasná každá vec na tom obrázku, tak nečítajte
ďalej. Čo sme na obrázku [-@fig:sfera-nebeska] dostali,
je demonštrácia *geometrie na sfére*. Čo to je zač?
Rovnako ako v rovine existujú nejaké množiny bodov (kružnice, priamky,...
) a dajú sa nájsť pravidlá, ktoré musia útvary skonštruované z týchto
množín spĺňať, to isté sa dá urobiť aj na povrchu gule. Napríklad
jedno veľké odvetvie, *sférická trigonometria*, rieši trojuholníky
na povrchu gule. A rovnako ako v rovine existuje Pytagorova veta,
sínusová veta, atď., aj na guli existujú vzorčeky,
ktoré mi zo znalosti nejakých parametrov trojuholníka umožnia vypočítať
tie zvyšné. Nič viac, nič menej. Stačí si nalistovať na Wikipédii.

Najprv ale treba vlastne určiť, čo je trojuholník
na guli. V rovine je trojuholník tvorený troma rovnými čiarami. Na
guli ale nie sú rovné čiary. Ale skoro. Na guli sa považuje za rovnú
čiaru to, čo človek dostane, keď nasadne do auta a ide stále rovno
bez zatáčania volantom. Po čase sa samozrejme vráti na miesto, kde
začal, takže zjavne nemohol ísť po rovnej čiare, ale je to to najrovnejšie,
čo sa dá na guli dosiahnuť. Taká čiara sa volá *hlavná kružnica*.

**Kontrolná otázka**: Ktoré z čiar na obrázku [-@fig:sfera-nebeska] sú rovné?

**Odpoveď**: Modrá, horizont, a obrys znázorňujúci oblohu. Dráha slnka *nejde* po hlavnej kružnici.

Nechce už veľa ďalšej námahy uvedomiť si, že rovnú čiaru na guli tvorí
vždy kružnica so stredom v strede gule. Nám sa teda ponúka nejaký
ten trojuholníček. Napríklad trojuholník *sever* -- *severný pól* -- *bod západu Slnka*.
Už zostáva len nalistovať si v nejakej múdrej internetovej
stránke. Jedna z prvých vecí, čo tam na vás vyskočí, je asi sínusová
veta. Táto veta je skoro úplne rovnaká ako pre rovinné trojuholníky,
len treba brať aj sínusy dĺžok strán.^[Pamätajte, čo považujeme za
dĺžku] Pre náš prípad teda bude
$$
    \frac{\sin\phi}{\sin\left(\ang{90} - \alpha\right)} = \frac{\sin\left(\ang{90} - \delta\right)}{\sin \ang{90}},
$$

a keďže $\sin\left(\ang{90} - x\right) = \cos x$, tak máme
$$
    \cos\alpha = \frac{\sin\phi}{\cos\delta}.
$$ {#eq:uhol}

Bod číslo 3 hotový! Teraz bod číslo 2. Je jasné, že Slnko musí celú
svoju dráhu na oblohe opísať za 24 hodín. Ak je uhlový priemer kružnice
$\ang{90} - \delta$, pri pohľade na obrázok [-@fig:zmena-sustavy]
je zrejmé, že jeho polomer je $\sin\left(\ang{90} - \delta\right) = \cos\delta$,
a teda dĺžka $2\pi\cos\delta$. Tak dostávame uhlovú rýchlosť slniečka na oblohe
$$
    \omega = \frac{2\pi \cos\delta}{\SI{24}{\hour}}.
$$ {#eq:rychlost}

Už zostáva len bod číslo jedna -- nájsť uhlovú veľkosť Slnka. Tu nie
je nad čím rozmýšľať, len pozrieť sa na internet, kde sa dočítame,
že je rovný približne 32 uhlových minút
$=2\pi\cdot\frac{32}{360 \cdot 60} = \SI[parse-numbers = false]{\frac{2\pi}{675}}{\radian}$.^[Počas roka sa trochu mení. Teoreticky ste ho mohli zarátať,
počas slnovratov to spraví celkom rozdiel.]
Ďalej ho označím $d$. A už len stačí to všetko dať dokopy -- podľa obrázku [-@fig:slniecko-zapada]
potrebujeme, aby Slnko prešlo vzdialenosť
$$
    x = \frac{d}{\sin\alpha}.
$$ {#eq:vzdialenost}

Teraz už môžete buď do vzorcov [-@eq:uhol], [-@eq:rychlost]
a [-@eq:vzdialenost] podosádzať čísla a tak dostať výsledok, alebo
ich skombinovať a vyjadriť výsledok vo všeobecnosti. Všeobecný výsledok
pre trvanie západu slnka je
$$
    t = \frac{x}{\omega} = \SI{24}{\hour}\cdot\frac{d}{2\pi\sin\left(\arccos\left(\frac{\sin\phi}{\cos\delta}\right)\right)\cos\delta}
      = \frac{\SI{24}{\hour}}{675}\cdot\frac{1}{\sqrt{\cos^{2}\delta-\sin^{2}\phi}}
      = \SI{128}{\second}\cdot\frac{1}{\sqrt{\cos^{2}\delta-\sin^{2}\phi}},
$$
kde sme využili, že $\sin=\sqrt{1-\cos^{2}x}$.

Aký utešený výsledok! Pamätajte, že $\delta$ je uhol dopadajúcich lúčov voči zemskej osi a
$\phi$ je zemepisná šírka pozorovateľa na Zemi. Čo sa týka rovnodennosti,
vtedy je uhol $\delta$ rovný nule a náš vzorček nám dá výsledok $\num{191.29}$
sekundy =  3 min. 11 s. Čo sa týka slnovratov, počas zimného aj letného je uhol $\delta$
rovný náklonu zemskej osi voči rovine obehu, a to je $\ang{23.44}$, a náš
vzorček dá výsledok $\num{237.90}$ sekundy = 3 min. 58 s. Vidíme teda, že počas rovnodenností
je západ Slnka najkratší a počas slnovratov najdlhší, a v iných časoch
roka osciluje medzi nimi.

Ny záver si treba uvedomiť, že v riešení sme urobili jednu aproximáciu -- predpokladali
sme z obrázka [-@fig:slniecko-zapada],
že slnko sa počas zapadania pohybuje po priamke, čo ale nie je pravda,
keďže Slnko sa na oblohe pohybuje po kružniciach, čo sme si tak krvopotne
uvedomovali, a teda dráha na obrázku [-@fig:slniecko-zapada]
je v skutočnosti len malý úsek kružnice. Ten ale môžeme považovať za priamku,
keďže uhlový priemer Slnka je oveľa menší, ako dĺžka celej jeho dráhy po oblohe.
Akurát v polárnych krajoch by bol náš výsledok značne nepresný a museli by sme to počítať inak.

Už len dodám, že obrázok [-@fig:sfera-nebeska]
je kľúčom k pochopeniu všetkých javov súvisiacich s pohybom slnka
počas roka na oblohe. Skúste si napríklad premyslieť, ako by sa tento
obrázok vyvíjal v čase pre nejaké fixné miesto na zemi (fixné $\phi$,
premenlivé $\delta$), alebo ako by vyzeral pre miesto, kde práve
prebieha polárny deň alebo noc.

### Postup 2

V tomto postupe bude kľúčové uvedomiť si, že počas zapadania slnka
prechádzjú Vladko s Katkou cez rozhranie medzi dennou a nočnou stranou
zeme. To je pás čiastočného tieňa, ktorý sa tiahne okolo celej Zeme,
a miesta ktoré sa v ňom práve nachádzajú, práve zažívajú západ/východ
Slnka. Krátke zamyslenie nás privedie k záveru, že šírka tohoto pásu
musí byť rovná uhlovému priemeru Slnka. Ďalej sa na celú situáciu
môžeme pozerať v projekcii z boku, tak že pás polotieňa je vertikálny
a dráha Vladka s Katkou ide vzhľadom na polotieň pod uhlom $\delta$.
Celý pohyb sa takto efektívne odohráva v rovine, nám stačí zobrať
len správne zložky rýchlostí a vzdialeností, a určiť, koľko potrvá
cesta Vladka s Katkou cez pás polotieňa. Všetko je znázornené na obrázku
[-@fig:pohlad-z-boku].


Dôležité pozorovanie ešte je, že rýchlosť Vladka s Katkou premietnutá
do roviny je úmerná kosínusu uhla $\theta$ medzi nimi a
smerom kolmým na rovinu projekcie. Ak idú Vladko s Katkou po rovnobežke
so zemepisnou šírkou $\phi$, tak ich skutočná obežná rýchlosť je
$\omega\cos\phi$ a teda zložka v smere roviny je
$$
\omega\cos\phi\cos\theta,
$$
kde $\omega$ je uhlová rýchlosť otáčania Zeme. Nás teda zaujíma uhol
$\theta$ v momente, keď Vladko s Katkou prechádzajú cez pás. Na to,
aby sme pochopili, kde sa na obrázku [-@fig:pohlad-z-boku]
vzala dĺžka $R\cos\phi\sin\theta$, nám pomôže, ako inak, obrázok
[-@fig:rovnobezka-z-hora]. Ten ilustruje pohľad
zhora na rovnobežku, po ktorej sa dvojica pohybuje.


Teraz z geometrie pravouhlého trojuholníka na obrázku [-@fig:pohlad-z-boku]
vyplýva
$$
\tan\delta=\frac{R\cos\phi\sin\theta}{R\sin\phi},
$$
odkiaľ vyjadríme uhol $\theta$

$$
\theta=\arcsin\left(\tan\delta\tan\phi\right).
$$
A už to stačí len dať dokopy. Podľa obrázka [-@fig:pohlad-z-boku]
musia Vladko s Katkou cez pás prejsť vzdialenosť
$$
\frac{d}{\cos\delta}
$$
a to rýchlosťou
$$
\omega\cos\phi\cos\left(\arcsin\left(\tan\delta\tan\phi\right)\right).
$$
Teda čas, ktorý na to potrebujú, je
$$
T=\frac{d}{\omega\cos\delta\cos\phi\cos\left(\arcsin\left(\tan\delta\tan\phi\right)\right)}.
$$
Opäť využijeme že $\cos x=\sqrt{1-\sin^{2}x}$ a dostaneme
$$
T=\frac{d}{\omega\sqrt{\cos^{2}\delta\cos^{2}\phi-\sin^{2}\delta\sin^{2}\phi}}.
$$
Teraz už len stačí znova napísať $\cos^{2}\phi$ v prvom člene ako
$1-\sin^{2}\phi$ a $\sin^{2}\delta$ v druhom ako $1-\cos^{2}\delta$,
a dostávame
$$
T=\frac{d}{\omega\sqrt{\cos^{2}\delta-\sin^{2}\phi}},
$$
čo je rovnaký výsledok, ako predchádzajúcou metódou :)
",7
fe69cb80b406e72c,fks,"Kyvadlové hodiny merajú čas na princípe počítania kmitov kyvadla (primitívne hodiny ktoré obsahujú iba kyvadlo vidíš na obrázku [[kukucka]](#kukucka){reference-type=""ref"" reference=""kukucka""}). Ako veľmi sa hodiny budú oneskorovať, ak sme ich naložili na vozík a nechali ich viezť sa dole naklonenou rovinou ak

- systém zrýchľuje bez trenia?

- máme konštantný koeficient trenia od podložky $f$?

- máme trenie úmerné druhej mocnine rýchlosti (napr. odpor vzduchu) a od pustenia vozíka uplynulo už veľmi veľa času (hodiny sú celé v bedni, takže svištiaci vzduch nenaráža priamo na kyvadlo)?

Predpokladajte, že hodinám nevadí, pokiaľ ich držíme šikmo a ukazujú vtedy správny čas. Vždy skúste tiež povedať, kde má kyvadlo rovnovážnu polohu (okolo ktorej kmitá).
","Začneme so vzorcom pre periódu kmitov matematického kyvadla. Ak $l$ je
dĺžka špagátu a $g$ gravitačné zrýchlenie, máme pre periódu kmitov
takýto vzťah, zoznámte sa: $$\begin{equation}
  T=2\pi \sqrt{{l / g}}\,\. \label{perioda}
\end{equation}$$

Tento vzťah má väčšiu silu ako by sa na prvý pohľad zdalo. Nikto
nevraví, že za $g$ musíte vždy dosadiť známu hodnotu pozemského $g$.
Napríklad pre kyvadlo na Jupiteri by stačilo zobrať gravitačné
zrýchlenie na Jupiteri $g_\mrm J$ a dostali by sme tiež správny
výsledok. Jediné, čo si musíme zapamätať je, že hodiny sú primitívny
nástroj a nevedia, čo spôsobuje sily, ktoré ono cíti. Inými slovami, ak
sa hodiny budú pohybovať (stále na Jupiteri) so zrýchlením $a$, hodiny
vo svojej vzťažnej sústave budú cítiť okrem $g_\mrm J$ aj zotrvačné
zrýchlenie o veľkosti $a$ v smere opačnom ako malo toto zrýchlenie.
Zotrvačné zrýchlenie musíme s $g_\mrm J$ zložiť (ale pozor, skladáme to
ako vektory, teda žiadne jednoduché \""plus\"" medzi veľkosti) a až tak
dostaneme výsledné $g_\mrm J'$ ktoré napcháme do brucha vzorcu
$\eqref{perioda}$.

Ilustrujme na príklade: Čo keď kyvadlo nechám padať voľným pádom (stále
na Jupiteri)? Na kyvadlo pôsobí stále $g_\mrm J$ v smere nadol, ktoré
skutočne spôsobuje zrýchlenie $g_\mrm J$ v smere nadol (čo by sa
nestalo, keby hodiny boli položené na povrchu planéty). Zotrvačné
zrýchlenie má teda veľkosť $g_\mrm J$ v smere nahor. Preto ich zložením
dostávame nulu a krásny stav beztiaže. Kto mi neverí nech vyskočí z okna
(odporúčame z nie vyšieho ako prvého poschodia) a hneď pocíti stav
beztiaže. Perióda kmitov kyvadla bude podľa vzorca nekonečná [^1].
Naopak, ked vezmeme kyvadlo aj s vozíkom a necháme ho pohybovať sa
rovnomerným priamočiarym pohybom, nemáme žiadne zotrvačné sily a teda
ani žiadnu zmenu oproti situácii keď kyvadlo stojí. Len podotýkam že sme
akurát vyriešili poslednú časť c). Skutočne, v tomto prípade sa vozík
(po uplynutí dostatočne dlhého času) už pohybuje rovnomerne priamočiaro,
perióda kmitov sa nemá dôvod líšiť od $T$ a rovnovážna poloha od smeru
\""rovno nadol\"".

Podobným spôsobom vyriešime zvyšné dve podúlohy. Vždy pôjde o to isté:
Zoberieme gravitačné zrýchlenie, pripočítame k nemu všetky zotrvačné
zrýchlenia a dostaneme výsledné zrýchlenie, ktoré kyvadlo \""cíti\"".
Rovnovážna poloha bude samozrejme v smere výsledného zrýchlenia a
periódu ľahko dostaneme zo vzorca
[\[perioda\]](#perioda){reference-type=""ref"" reference=""perioda""}.
V časti a) nám teleso zrýchľuje presne tak ako diktuje zložka
gravitačného zrýchlenia rovnobežná s podložkou (označme si jej veľkosť
ako $g_\mrm r$). Táto spôsobuje zrýchlenie hodín $g_\mrm r$ a v sústave
spojenej s hodinami teda zotrvačné zrýchlenie o veľkosti $g_\mrm r$
avšak presne opačne orientované. Preto sa $g_\mrm r$, rovnako ako
v prípade padajúcich hodín na Jupiteri \""vybúši\"" a nebude mať na
kmitanie hodín žiadny vplyv (ani sme nemuseli presne poznať veľkosť
$g_\mrm r$). Čo nám ostane z gravitačného zrýchlenia po zrušení zložky
vodorovnej s podložkou? Samozrejme, zložka kolmá na podložku. Tá má
veľkosť $g \cos(\alpha)$ a určuje periódu aj rovnovážnu polohu kmitov.

Časť b) je to isté len v ružovom a s mierne škaredšou matematikou.
Predpokladáme, že hodiny sa po rovine ozaj šúchajú a neostali stáť tam,
kde sme ich položili. Najprv porátame zrýchlenie vozíka. Trecia sila má
veľkosť $F_\mrm t = Nf$, kde $N=F_g \cos \alpha$ je normálová zložka
tiažovej sily a $f$ je koeficient trenia zo zadania. Celková sila
pôsobiaca na vozík v smere pohybu je: $$F=mg\sin \alpha  - F_\mrm t$$ a
zrýchlenie ktoré spôsobuje: $$a=g(\sin
\alpha - f \cos \alpha)\,\.$$ V sústave hodín opäť vzniká adekvátne
zotrvačné zrýchlenie, ktoré zase raz musíme zložiť s normálnym
gravitačným zrýchlením. To spravíme najľahšie takto: Rozložíme
gravitačné zrýchlenie na rovnobežnú a kolmú zložku (vzhľadom na
naklonenú rovinu): $$g_\mrm r=g
\sin \alpha\,, \hskip5em g_k=g \cos \alpha\,\.$$ K zložke rovnobežnej
s rovinou pripočítame efekt zotrvačného zrýchlenia:
$$g_\mrm r':=g_\mrm r-a=f \cos \alpha$$ a zase to zložíme dokopy:
$$g'=\sqrt{{g_\mrm r'}^2+g_\mrm k^2}$$ Smer rovnovážnej polohy je daný
výslednicou $g_\mrm r'$ a $g_\mrm k$. Pre uhol $\beta$ nám teda
triviálne platí $\tan \beta =g_\mrm r'/g_\mrm k=f$.

[^1]: menej učene: ani ho nehne
",6
3bc9bcb73164df2b,fks,"Enka je veľmi schopný financmajster. Tajomstvo jej úspechu sa ukrýva v šetrení, a to všade, kde to len ide. Aj v každodennom živote. A keď chceme zistiť, koľko vieme ušetriť, najprv sa musíme zamyslieť nad tým, koľko plytváme. Enka si preto často láme hlavu nad tým, koľko energie vyplytváme pri nasledujúcich každodenných neefektivitách:

- hodinu nadarmo svietiaca žiarovka,
- auto, ktoré musí zastaviť na prechode kvôli zbytočnej červenej,
- a hodinu nedovreté dvere na chladničke.

Vedeli by ste jej s tým pomôcť?
","V prvom rade si musíme uvedomiť, čo od nás zadanie chce. Máme zistiť, koľko elektrickej energie, respektíve paliva, ušetríme.
Tieto hodnoty vyjadríme v jednotkách energie. Ak vás tento úvod zmiatol, neprepadajte panike a pokračujte. Všetko sa vyjasní.

Ako to teda bude so žiarovkou? Veľmi jednoducho, lebo tento údaj nám prezrádza výrobca. Povedzme, že máme $\SI{60}{\watt}$ žiarovku.
To nám hovorí, že za 1 sekundu spotrebuje $\SI{60}{\joule}$. Za hodinu potom spotrebuje $3600$-krát viac, čiže $\SI{216}{\kilo\joule}$.

S autom je to podobne jednoduché^[Pokiaľ nie sme sadomasochisti a nechceme si komplikovať život -- auto pri brzdení časť energie
premieňa na elektrickú energiu, ktorou dobíja batérie v aute, budeme sa ale tváriť, že je to zanedbateľná hodnota.].
Predpokladajme, že naše auto váži jednu tonu. Enka ako správna mestská pirátka jazdí na hranici zákona,
čiže $\SI[per-mode = symbol]{50}{\kilo\metre\per\hour} \doteq \SI[per-mode = symbol]{13.888}{\metre\per\second}$.
Kinetická energia takéhoto auta je potom $E=\frac{1}{2} m v^2 \doteq \SI{96.45}{\kilo\joule}$.
Pri zastavení a následnom rozbehnutí teda vyplytváme $\SI{96.45}{\kilo\joule}$.


Avšak teraz príde vec, na ktorú sa nás snažili navnadiť úvodné vety. Reálne totiž minieme oveľa viac energie, za ktorú budeme musieť zaplatiť -- konkrétne benzín.
Účinnosť spaľovacích motorov sa pohybuje okolo hodnoty $\SI{30}{\percent}$.
Preto v skutočnosti minieme až $\SI{321.5}{\kilo\joule}$.

Na záver najťažší oriešok -- chladnička. Pri nej sa vieme zaoberať niekoľkými drsnými modelmi.
Na internete^[<https://www.daftlogic.com/information-appliance-power-consumption.htm>] sme si našli minimálny a maximálny výkon chladničky.
Predpokladajme, že pri otvorených chladnička naozaj dosahuje svoj maximálny výkon, menovite $\SI{400}{\watt}$.

Pri zavretých dverách je to kúsok ťažšie. Chladnička vtedy prepína medzi režimami: najprv ochladzuje veci vnútri, a keď ich dostatočne ochladí, tak chladiť prestane a ""oddychuje"".
My si situáciu zjednodušíme a budeme predpokladať, že vnútri chladničky je konštantná teplota. A teplo z nej priebežne uniká.
Toto unikanie tepla popíšeme jednoduchým modelom vedenia tepla^[<https://sk.wikipedia.org/wiki/S%C3%BA%C4%8Dinite%C4%BE_tepelnej_vodivosti>].

Tento model dáva do súvisu množstvo tepla, ktoré sa prenesie^[Keďže teplo je iba práca konaná na molekulárnej úrovni
(molekuly do seba narážajú a odovzdávajú si energiu), správne by sme mali povedať, že teplo sa koná a nie že sa prenáša.]
medzi dvoma objektmi s rôznou teplotou, dotýkajúcich sa plochou $S$, oddelených ""izolačnou"" vrstvou, za čas $\tau$,
pričom teplota týchto objektov sa v dôsledku tepelných strát nezmení.
$$
    Q=\lambda S \frac{\Delta T}{d} \tau\text{,}
$$

kde $\Delta T$ je rozdiel teplôt a $\lambda$ je konštanta charakterizujúca izolačnú vrstvu.

Pokúsime sa odhadnúť jednotlivé parametre:

- povrch chladničky je približne $\SI{5}{\metre\squared}$,
- rozdiel teplôt je cca $\SI{20}{\celsius}$,
- hrúbka stien je $d=\SI{0.05}{\centi\metre}$.

Najťažšie je to s koeficientom tepelnej vodivosti pre chladničku, ale $\lambda= \SI{0.01}{\watt\per\metre\per\kelvin}$ je dobrý odhad.
Čas zostáva jedna hodina. Ak to celé dáme dokopy, vyjde nám $Q=\SI{72}{\kilo\joule}$.
To ale treba prenásobiť účinnosťou chladničky, povedzme, že to bude $\SI{50}{\percent}$.
Za hodinu teda vyplytváme $E = \SI{400}{\watt}\cdot \SI{3600}{\second} - \SI{144}{\kilo\joule} = \SI{1260}{\kilo\joule}$.

A aké poučenie teda vyplýva z tohoto príkladu? Nezastavujte na červenú!
",1
6570ab067595bdd3,fks,"Stavová rovnica popisuje plyny neinteragujúcich častíc. Ako ale iste viete, skutočné častice predsa len medzi sebou interagujú. Slabo neideálne plyny však možno kvalitatívne popísať rovnicou: $$(p+n^2\\frac{a}{V^2})(V-nb)=nRT$$ kde $a$ a $b$ sú konštanty, ktoré postupne popisujú dodatočný tlak v plyne spôsobený medzičasticovými interakciami a konečný objem, ktorý častice zaberajú. Určite ste sa už stretli aj s tým, že vzduch môže byť podchladený^[môže existovať pri nižšej teplote ako je teplota varu kvapaliny] a skondenzuje na kvapalinu až pri kontakte s kondenzačným jadrom alebo naopak, že kvapalina môže byť prehriata^[môže mať vyššiu teplotu ako je teplota varu]. Na základe uvedenej rovnice vysvetlite, kedy také situácie môžu nastať a numericky nájdite tieto oblasti metastability v okolí rozhrania plyn-kvapalina. Presnejšie nájdite hodnoty stavovových veličín $p$, $V$ a $T$ pripušťajúcich metastabilitu a zakreslite ich do $p$--$V$ diagramu.
","Na začiatok sa asi patrí zdôrazniť, že v celom vzoráku budeme študovať metastabilitu a fázové prechody spôsobené zmenou tlaku. V škole
ste sa asi stretli s tými, ktoré sú spôsobené zmenou teploty. V tomto prípade však bude naozaj názornejšie študovať izotermické procesy.
Na výsledku to nič nezmení.

Rovnica, ktorú sme uviedli v zadaní sa nazýva van der Waalsova stavová rovnica a popisuje vzťah medzi stavovými veličinami v neideálnom plyne.
Rozdiely oproti stavovej rovnici ideálneho plynu sú dva. Ako prvé to je parameter $b$, ktorý označuje minimálny objem molekúl, na ktorý
ich možno stlačiť. A ďalej to je parameter $a$, ktorý zohľadňuje korekciu k tlaku spôsobenú interakciou medzi molekulami. Vzhľadom na
obe tieto korekcie možno aspoň kvalitatívne popísať van der Waalsovou stavovou rovnicou okrem plynu aj kvapaliny v blízkosti fázového rozhrania
kvapalina - plyn. To v tejto úlohe aj patrične využijeme.

Začnime teda tým, že zavedieme objem jedného molu častíc $v=\frac{V}{n}$. Potom prejde van der Waalsova stavová rovnica do tvaru
$$
p= \frac{RT}{v-b} - \frac{a}{v^2},
$$
v ktorom sa nám bude lepšie hovoriť o termodynamických fázach. Veď $n$ predsa nepoznáme a fáza je aj tak určená stavovými veličinami $p$,
$v$, a $T$. Načrtnime si teraz závislosť tlaku tekutiny od objemu, pre hodnoty stavových veličín blízko fázového prechodu.


Graf si žiada pomerne podrobné vysvetlenie. Krivka na prvý pohľad ukazuje ako sa budú pri izotermickom deji, napríklad kompresii, správať
zvyšné stavové veličiny. Je zjavné, že pri tlakoch menších ako $p_1$ bude mať tekutina veľký objem, takže bude v plynnej fáze. Naopak
pri tlakoch väčších ako $p_2$ sa bude realizovať kvapalná fáza. Pre tlaky medzi $p_1$ a $p_2$ van der Waalsova stavova rovnica hovorí, že
tekutina môže mať tri objemy. Čudné, že? Pravdou je, že v tomto intervale tlakov sú stabilné dve fázy, kvapalná aj plynná.
Pre objemy menšie ako $v_1$ je to kvapalná fáza a pre objemy väčšie ako $v_2$ zas plynná fáza. Oblasť medzi týmito objemami, kde
je krivka $p(v)$ rastúca, je nefyzikálna. Predstavte si, že v nejakej oblasti tekutiny vznikne fluktuácia s vyššou hustotou častíc,
a teda $v$ lokálne klesne. To by znamenalo, že klesne tlak, čo povedie k ďalšiemu rastu hustoty v tejto oblasti, pretože naokolo je tlak
tekutiny vyšší. Podobne fluktuácie s nižšou hustotou ako priemerná sa budú ďalej vyprázdňovať. Takýto systém sa teda spontánne rozpadne
na zmes hustých a riedkych oblastí. Odborne sa tomu hovorí spinodálna dekompozícia.

Vráťme sa ale späť k otázke fázového prechodu. Kedy teda nastáva? Odpoveďou je, že pri dostatočne nízkej teplote, pre ktorú sme načrtli
závislosť tlaku od objemu, kdekoľvek v intervale tlakov $\langle p_1, p_2 \rangle$. A prečo sa potom štandardne kreslia vo fázových
diagramoch ostré rozhrania medzi fázami? To je preto, že do fázových diagramov sa zakresľujú oblasti, v ktorých sú fázy globálne stabilné,
to znamená s najmenšou (voľnou) energiou. Tomu sa tu však nebudeme venovať, nám stačí vedieť, že takýto fázový prechod medzi stavmi
v termodynamickej rovnováhe by nastal na našom grafe pri tlaku $p_0$. Vtedy má kvapalná a plynná fáza rovnakú energiu a tekutina
môže pri tlaku $p_0$ nadobúdať objem kdekoľvek medzi $v_L$ a $v_G$.

Keď to teda zhrnieme, kvapalná fáza je globálne stabilná pri tlakoch väčších ako $p_0$ a plynná fáza je globálne stabilná pri tlakoch
menších ako $p_0$. Čo sa teda deje na tých zvyšných intervaloch, kde sú fázy stabilné? Ako už asi tušíte, tam sú iba lokálne stabilné,
alebo teda metastabilné. To znamená, že tieto fázy môžu existovať, ale prežijú iba malé fluktuácie v hustote, respektíve energii.
Akákoľvek väčšia fluktuácia spôsobí fázový prechod do globálne stabilnej fázy. Kvapalnej fáze medzi tlakmi $p_1$ a $p_0$ sa hovorí
prehriata kvapalina a naopak plynnej fáze medzi tlakmi $p_0$ a $p_2$ sa hovorí podchladený plyn.

No dobre, a čo ak je teplota veľmi vysoká? Vtedy bude krivka $p(v)$ monotónne klesať. Tam bude pre daný tlak existovať iba jeden
prípustný objem a teda iba jedna fáza a žiadne fázové rozhranie. A to je presne to, čo by sme mali aj čakať. Pri teplotách a tlakoch
vyšších ako sú tie kritického bodu sa plynná a kvapalná fáza nedajú rozlíšiť, a systém sa nachádza vo fáze superkritickej tekutiny.

V tomto momente by sme už mali rozumieť tomu, čo hovorí van der Waalsova stavova rovnica o fázových prechodoch a metastabilite. Zostáva nám
tie oblasti/hranice metastability už iba nájsť. Presnejšie, pre hranicu metastability kvapalnej a plynnej fázy musíme postupne určiť
body $\left[p_1, v_1\right]$ a $\left[p_2, v_2\right]$ pri rôznych teplotách. To už je práca pre cvičené opice. Zafixujeme $T$
a začneme binárne vyhľadávať objem $v$, pre ktorý tlak $p$ dosahuje lokálne extrémy. Tí šikovnejší na to použijú počítač, a tí
ešte šikovnejší funkciu $p(v)$ zderivujú položia rovnú nule a vyriešia kubickú rovnicu.

Keďže som ten najšikovnejší, ja som si to zderivoval a kubickú rovnicu za mňa vyriešil počítač. Výsledky sú zakreslené okrem
$p$--$v$ diagramu aj v štandardnom $p$--$T$ diagrame. Keďže hodnoty $a$ a $b$ sa môžu meniť a my ich nepoznáme, patrí sa na osi
grafov vynášať hodnoty stavových veličín ako násobky prirodzených hodnôt systému, t.j. tlaku $\frac{a}{b^2}$, objemu $b$, a
teploty $\frac{1}{R} \frac{a}{b}$. Modrou farbou je v grafoch vyznačená hranica metastability kvapalnej fázy, oranžovou je hranica
metastability plynnej fázy, a žltou farbou je vyznačená celá oblasť, v ktorej može byť tekutina podľa van der Waalsovej stavovej rovnice
metastabilná. Termodynamické fázové rozhranie tam samozrejme zakreslené nie je, keďže to z van der Waalsovej stavovej rovnice nevieme zistiť.


Na záver upozorníme ešte na dve veci. Hodnoty stavových veličín v kritickom bode sa dajú zistiť z van der Waalsovej stavovej rovnice presne.
Vyjde $p_c = \frac{1}{27} \frac{a}{b^2}$, $T_c = \frac{8}{27} \frac{a}{Rb}$. V skutočnosti pri nízkych teplotách a vysokých tlakoch
nebude kvapalina metastabilná. V tejto oblasti van der Waalsova stavová rovnica neplatí a na termodynamický popis systémov treba použiť úplne
iné teórie, keďže sa tu zväčša realizuje pevná fáza hmoty.
",9
13480c11c701eaee,fks,"Adam vyšiel na budovu Slovenskej televízie do výšky $H=\\SI{100}{\\metre}$. Zobral si so sebou aj svoju paličku dlhú $L=\\SI{1}{\\metre}$, rozrotoval ju s frekvenciou päť otočiek za sekundu vo vertikálnej rovine okolo svojho ťažiska a nechal ju padať na zem. V momente vypustenia bola palička práve v horizontálnej polohe. Adamova rotujúca palička má však jednu zvláštnu vlastnosť -- vždy, keď vykoná jednu celú otočku, rozdelí sa na dve presne uprostred. Palička sa prvýkrát rozdelila v momente vypustenia a obe polovice pokračovali ďalej vo svojom pohybe. Vždy, keď niektorý z dielov vykonal jednu celú otočku, rozpadol sa na dva, a takto to pokračovalo ďalej. Ku koľkým rozpadom došlo, než prvý diel paličky dopadol na zem?

Uvažujte, že palička sa delí sama od seba bez pričinenia vonkajších síl a nevykonáva pri tom žiadnu prácu.

_Úlohu riešte všeobecne. Ak si neviete dať rady, môžete skúsiť numerické riešenie. Takéto riešenie však nebude ocenené plným počtom bodov._

**Bonus:** Predpokladajte, že Adam má superschopnosti a dokáže paličku roztočiť ľubovoľne rýchlo. Najviac ku koľkým rozdeleniam paličky môže dôjsť v takom prípade?
","Začnime tým, že si odhadneme, koľko otočiek by palička urobila, ak
by sa nerozpadala. Keďže palička padá voľným pádom, pád z výšky $H$
by jej trval $t=\sqrt{\frac{2H}{g}}$. Označme periódu otáčania paličky
$\tau$. Potom by palička vykonala $N_{0}=\left\lfloor \frac{t}{\tau}\right\rfloor =\left\lfloor \frac{1}{\tau}\sqrt{\frac{2H}{g}}\right\rfloor$
otočiek pred dopadom. Pre numerické hodnoty zo zadania $N_{0}=22$.
Toto číslo je užitočným odhadom. Vieme totiž, že na paličku nepôsobia
žiadne vonkajšie sily, preto ťažisko paličky musí poklesnúť o rovnakú
výšku za daný čas bez ohľadu na to, či sa palička rozpadá alebo nie.
Ak viem rozpadaním docieliť, že niektorý kúsok paličky dopadne skôr
ako ťažisko, tak toto číslo slúži ako horný odhad. Ak by všetky kúsky
dopadli naraz, tak je toto číslo riešením.

Poďme sa teraz pozrieť, čo sa deje pri rozpadaní paličky. Uvažujme
paličku hmotnosti $m$ a dĺžky $l$, ktorej ťažisko sa pohybuje rýchlosťou
$u_{0}$ nadol a ktorá rotuje okolo svojho ťažiska uhlovou rýchlosťou
$\omega_{0}$ vo vertikálnej rovine. V istom momente, keď je palička
práve vo vodorovnej polohe, sa táto palička rozpadne presne v strede.
Nájdime, aké budú rýchlosti a uhlové rýchlosti jednotlivých polovíc
paličky.

Na paličku nepôsobia žiadne vonkajšie sily ani momenty síl. Tým pádom
sa zachováva hybnosť i moment hybnosti. Okrem toho pri rozpadaní palička
nekoná prácu, preto platí aj zákon zachovania energie. Jednou z možností
je teda napísať si ZZH, ZZMH a ZZE, čo predstavuje sústavu siedmich
rovníc, a z nich vybúchať hľadané rýchlosti a uhlové rýchlosti. Alebo
druhou možnosťou je zapojiť hlavu a uľačiť si život. Napríklad si
môžeme uvedomiť, že translačný pohyb musí prebiehať len vo zvislom
smere a rotačný pohyb len v jednej zvislej rovine danej počiatočnou
rotáciou paličky. Tým sa problém zredukuje na 1D a stačí nám písať
skalárne verzie ZZH a ZZMH, čím sa počet rovníc, ktoré treba riešiť,
zredukuje na tri. Riešeniu danej sústavy sa však dá aj úplne vyhnúť.
Teda presnejšie povedané, riešenie sa dá uhádnuť, a potom si ho vieme
overiť dosadením do danej sústavy.

Začnime tým, že si napíšeme výrazy pre hybnosť, moment hybnosti a
energiu pred rozpadom a po rozpade. Hybnosť (vertikálna) pred rozpadom
je jednoducho
$$
p_{0}=mu_{0}\text{.}
$$
Moment hybnosti budeme písať vzhľadom na ťažisko paličky. Tým pádom
príspevok translačného pohybu k momentu hybnosti je nulový, lebo rameno
hybnosti je nulové, a zostáva tak len príspevok za rotáciu
$$
L_{0}=J\omega_{0}=\frac{1}{12}ml^{2}\omega_{0}\text{.}
$$
Energia pred rozpadom pozostáva z translačnej kinetickej energie a
rotačnej kinetickej energie
$$
E_{0}=\frac{1}{2}mu_{0}^{2}+\frac{1}{2}J\omega_{0}^{2}=\frac{1}{2}mu_{0}^{2}+\frac{1}{24}ml^{2}\omega_{0}^{2}\text{.}
$$

Označme rýchlosti polovičiek paličky po rozpade $u_{1}^{+}$ a $u_{1}^{-}$
a uhlové rýchlosti $\omega_{1}^{+}$ a $\omega_{1}^{-}$, pričom horný
index $^{+}$ značí polovicu, ktorá odletí po rozpade nadol, a index
$^{-}$ tú, ktorá odletí nahor. Pripomeňme, že nové hmotnosti a dĺžky
sú polovičné. Hybnosť po rozpade je potom
$$
p_{1}=\frac{m}{2}u_{1}^{+}+\frac{m}{2}u_{1}^{-}=\frac{m}{2}\left(u_{1}^{+}+u_{1}^{-}\right)\text{.}
$$
Moment hybnosti píšeme opäť vzhľadom na ťažisko pôvodnej paličky.
Tentoraz aj translačné zložky pohybu prispievajú k celkovému momentu
hybnosti, pretože ich rameno je nenulové. Moment hybnosti po rozpade
je
\begin{eqnarray*}
L_{1} & = & \frac{m}{2}u_{1}^{+}\frac{l}{4}-\frac{m}{2}u_{1}^{-}\frac{l}{4}+\frac{1}{12}\frac{m}{2}\left(\frac{l}{2}\right)^{2}\omega_{1}^{+}+\frac{1}{12}\frac{m}{2}\left(\frac{l}{2}\right)^{2}\omega_{1}^{-}=\\
 & = & \frac{1}{8}ml\left(u_{1}^{+}-u_{1}^{-}\right)+\frac{1}{96}ml^{2}\left(\omega_{1}^{+}+\omega_{1}^{-}\right)\text{.}
\end{eqnarray*}
Energia po rozpade je súčtom translačnej a rotačnej kinetickej energie
\begin{eqnarray*}
E_{1} & = & \frac{1}{2}\frac{m}{2}\left(u_{1}^{+}\right)^{2}+\frac{1}{2}\frac{m}{2}\left(u_{1}^{-}\right)^{2}+\frac{1}{2}\frac{1}{12}\frac{m}{2}\left(\frac{l}{2}\right)^{2}\left(\omega_{1}^{+}\right)^{2}+\frac{1}{2}\frac{1}{12}\frac{m}{2}\left(\frac{l}{2}\right)^{2}\left(\omega_{1}^{-}\right)^{2}=\\
 & = & \frac{1}{4}m\left[\left(u_{1}^{+}\right)^{2}+\left(u_{1}^{-}\right)^{2}\right]+\frac{1}{192}ml^{2}\left[\left(\omega_{1}^{+}\right)^{2}+\left(\omega_{1}^{-}\right)^{2}\right]\text{.}
\end{eqnarray*}

Teraz už len stačí dať nájdené výrazy do rovnosti, čím dostaneme tri
spomínané zákony zachovania, a potom už len tieto rovnice vyriešiť.
My si ale počítanie uľahčíme tým, že riešenie uhádneme.

Predstavme si paličku ako objekt pozostávajúci z malých kúskov, ktoré
sa pevne držia za ruky tak, že sa palička ako celok javí byť tuhá.
Rozpadnutie paličky potom zodpovedá tomu, že sa dva dieliky uprostred
pustia. Je jasné, že tým nevykonajú žiadnu prácu a nijako tým neovplyvnia
ostatných susedov -- teda nie aspoň v prvom momente po pustení. To
znamená, že každý dielik si zachová svoju okamžitú rýchlosť.

Ponechajme označenie ako doteraz a zaveďme označenie pre okamžitú
rýchlosť dielika vo vzdialenosti $r$ od stredu paličky
$$
v_{0}^{+,-}\left(r\right)=u_{0}\pm\omega_{0}r\text{.}
$$
Po rozpadnutí paličky sa ťažiskom polovičky stáva dielik, ktorý bol
vo vzdialenosti $r=\frac{l}{4}$, preto
$$
u_{1}^{+,-}\equiv v_{0}^{+,-}\left(\frac{l}{4}\right)=u_{0}\pm\omega_{0}\frac{l}{4}\text{.}
$$
Okamžitá rýchlosť dielika, ktorý je teraz vo vzdialenosti $r$ od
stredu polovičky paličky, ktorá smerovala pri rozpade nadol, sa dá
vyjadriť ako
$$
v_{1}^{+,-}\left(r\right)=u_{1}^{+}\pm\omega_{1}r=u_{0}+\omega_{0}\frac{l}{4}+\omega_{1}r\text{.}
$$
Povedali sme ale, že pri rozpade sa nemení okamžitá rýchlosť jednotlivých
dielikov, preto musí platiť napríklad pre koniec paličky
\begin{eqnarray*}
v_{0}^{+}\left(\frac{l}{2}\right) & = & v_{1}^{+}\left(\frac{l}{4}\right)\text{,}\\
u_{0}+\omega_{0}\frac{l}{2} & = & u_{0}+\omega_{0}\frac{l}{4}+\omega_{1}\frac{l}{4}\text{,}\\
\omega_{0} & = & \omega_{1}\text{.}
\end{eqnarray*}

Dopracovali sme sa k záveru, že pri rozpade sa uhlová rýchlosť paličky
zachováva, teda možno značiť $\omega_{0}=\omega_{1}\equiv\omega$,
a že translačné rýchlosti ťažísk polovičiek paličky sú $u_{1}^{+,-}=u_{0}\pm\frac{1}{4}\omega l$.
Dosadením tohto riešenia do zákonov zachovania sa ľahko môžeme presvedčiť
o tom, že naše úvahy boli správne.

Keď už teraz vieme, ako sa správa palička pri delení, môžeme pristúpiť
k analýze pádu paličky. Ako $v_{i}$ budeme značiť rýchlosť ťažiska
polovice kúsku paličky počas $i$-teho delenia a $s_{i}$ bude dráha,
ktorú polovička kúska paličky smerujúca nadol urazí po $i$-tom delení
za jednu periódu $\tau=\frac{2\pi}{\omega}$.

Začnime tým, že sa pozrieme na to, ako sa vyvíja rýchlosť $v_{i}$.
Pri prvom delení má ťažisko polovičky smerujúcej nadol rýchlosť
$$
v_{1}=\frac{1}{4}\omega l\text{.}
$$
Následne táto polovička zrýchľuje so zrýchlením $g$ po dobu $\tau$
, kedy dôjde k ďalšiemu deleniu. V momente delenia má tentu kúsok
paličky rýchlosť $v_{1}+g\tau$ a polovička tohto kúska smerujúca
nadol bude mať po delení rýchlosť
$$
v_{2}=v_{1}+g\tau+\frac{1}{8}\omega l\text{.}
$$
Toto sa opakuje znovu a po ďalšom delení bude mať polovička smerujúca
nadol rýchlosť
$$
v_{3}=v_{2}+g\tau+\frac{1}{16}\omega l\text{.}
$$
Ľahko vieme odpozorovať rekurentný vzťah
$$
v_{i}=v_{i-1}+g\tau+\frac{1}{2^{i}}\frac{1}{2}\omega l\text{.}
$$
Opakovaným vnáraným dosádzaním tohto vzťahu vieme nájsť vzťah pre
rýchlosť po $n$-tom delení
$$
    v_{n} = \left(n-1\right)g\tau+\frac{1}{2}\omega l\sum_{i=1}^{n}\left(\frac{1}{2}\right)^{i}=\left(n-1\right)g\tau+\frac{1}{2}\omega l\left(1-2^{-n}\right).
$$

Pozrime sa teraz na dráhy $s_{i}$, ktoré urazí kúsok paličky medzi
jednotlivými deleniami. Ide zrejme o zvislý vrh nadol, preto
$$
s_{i}=v_{i}\tau+\frac{1}{2}g\tau^{2}\text{.}
$$
Využijúc nájdený vzťah pre rýchlosť paličky po $n$-tom delení, vieme
ľahko vyjadriť dráhu, ktorú prejde kúsok paličky po tomto delení do
ďalšieho v poradí
$$
s_{n}=\left(n-\frac{1}{2}\right)g\tau^{2}+\frac{1}{2}\omega l\left(1-2^{-n}\right)\tau\text{.}
$$

Teraz už môžeme dopočítať, akú celkovú dráhu prejde najrýchlejší dielik
paličky po $N$ deleniach do $\left(N+1\right)$-ho delenia
\begin{eqnarray*}
s & = & \sum_{n=1}^{N}s_{n}=\sum_{n=1}^{N}\left[\left(n-\frac{1}{2}\right)g\tau^{2}+\frac{1}{2}\omega l\left(1-2^{-n}\right)\tau\right]=\\
 & = & g\tau^{2}\sum_{n=1}^{N}n+\sum_{n=1}^{N}\frac{1}{2}\tau\left(\omega l-g\tau\right)-\frac{1}{2}\omega l\tau\sum_{n=1}^{N}2^{-n}=\\
 & = & \frac{1}{2}N\left(N+1\right)g\tau^{2}+\frac{1}{2}N\omega l\tau-\frac{1}{2}Ng\tau^{2}-\frac{1}{2}\omega l\tau\left(1-2^{-N}\right)=\\
 & = & \frac{1}{2}g\tau^{2}N^{2}+\frac{1}{2}\omega l\tau N-\frac{1}{2}\omega l\tau\left(1-2^{-N}\right)\text{.}
\end{eqnarray*}
Využijúc $\omega\tau=2\pi$ možno tento výraz ešte zjednodušiť na
tvar
$$
s=\frac{1}{2}g\tau^{2}N^{2}+\pi lN-\pi l\left(1-2^{-N}\right)\text{.}
$$

My potrebujeme zistiť, ku koľkým rozpadnutiam dôjde, než prvý dielik
dopadne na zem. Matematicky vyjadrené, potrebujeme nájsť najväčšie
celočíselné riešenie nerovnice
$$
    s\left(N\right)=\frac{1}{2}g\tau^{2}N^{2}+\pi lN-\pi l\left(1-2^{-N}\right)\leq H\text{.}
$$
Táto nerovnica nemá analytické riešenie kvôli prítomnosti člena $2^{-N}$.
Tento člen je však zanedbateľne malý voči $1$ v prípade, že $N\gg1$.
Vtedy môžeme uvažovať približnú nerovnicu
$$
    \frac{1}{2}g\tau^{2}N^{2}+\pi lN-\pi l\lesssim H\text{.}
$$

V hraničnom prípade platí približná rovnosť
$$
    N^{2}+\frac{2\pi l}{g\tau^{2}}N-\frac{2\left(\pi l+H\right)}{g\tau^{2}}\approx0\text{.}
$$

Jej kladným riešením je
$$
    N\approx-\frac{\pi l}{g\tau^{2}}+\sqrt{\left(\frac{\pi l}{g\tau^{2}}\right)^{2}+\frac{2\left(\pi l+H\right)}{g\tau^{2}}}.
$$

Do momentu, kým dopadne na zem prvý dielik paličky, teda dôjde k
$$
    N=\left\lfloor -\frac{\pi l}{g\tau^{2}}+\sqrt{\left(\frac{\pi l}{g\tau^{2}}\right)^{2}+\frac{2\left(\pi l+H\right)}{g\tau^{2}}}\right\rfloor
$$
rozpadnutiam. Pre číselné hodnoty zo zadania to dáva $N=16$. Vidíme
teda, že sme naozaj mohli zanedbať člen $2^{-N}$ voči $1$.

Ak by nás zaujímal naozaj celkový počet rozpadnutí, a nie len momentov rozpadnutí,
tak si stačí uvedomiť, že pri prvom delení dôjde k jednému rozpadu, pri druhom k dvom,
pri treťom k štyrom, atď. To znamená, že celkový počet rozpadnutí vieme nájsť ako
$$
    M=\sum_{i=1}^{N}2^{i-1}=2^N-1
$$
a pre $N=16$ dostávame $M=65535$.

Na záver nám zostáva už iba zodpovedať bonusovú úlohu. Predpokladajme,
že Adam dokáže paličku rozkrútiť ľubovoľne rýchlo a zamyslime sa nad
krajnými prípadmi. Ak by ju rozkrútil príliš pomaly, tak by počet
otočení paličky narastal len veľmi pomaly, a teda by aj k deleniu
dochádzalo len zriedkavo. Na druhej strane ale aj nárast rýchlosti
by bol pomalší, nakoľko príspevok k rýchlosti od rotácie by bol minimálny.
No palička zrýchľuje aj vďaka gravitácii, takže ak by perióda otáčania
prekročila dobu trvania voľného pádu paličky, k deleniam by už nedochádzalo.

Na druhej strane, ak by Adam roztočil paličku šialene rýchlo, tak
by k rozpadom paličky dochádzalo často, čím by aj rýchlosť dielikov
rýchlo rástla, takže by pád trval krátko, na napriek tomu by k nejakým
otáčkam došlo, pretože tie sú veľmi rýchle. V hraničnom prípade, keby
Adam roztočil paličku nekonečne rýchlo, tak by bola polovička paličky
hneď vymrštená nekonečnou rýchlosťou, no zároveň by jedna otočka trvala
nekonečne krátko. Otázka teda znie, ku koľkým rozpadnutiam dôjde,
ak je perióda rotácie šialene malá. Aby sme ju rozlúskli, poďme pracovať
s naším výsledkom. Vieme ho upraviť na tvar
$$
    N=\left\lfloor \frac{\pi l}{g\tau^{2}}\left[\sqrt{1+\frac{2g\tau^{2}\left(\pi l+H\right)}{\pi^{2}l^{2}}}-1\right]\right\rfloor \text{.}
$$

Vo výsledku sa nám vyskytuje výraz typu $\sqrt{1+x}$, ktorý možno
pre $x \ll 1$ aproximovať ako $\sqrt{1+x}\approx1+\frac{x}{2}$. Pre
dostatočne krátke periódy teda platí
$$
    N=\left\lfloor \frac{\pi l}{g\tau^{2}}\left(1+\frac{g\tau^{2}\left(\pi l+H\right)}{\pi^{2}l^{2}}-1\right)\right\rfloor =\left\lfloor 1+\frac{H}{\pi l}\right\rfloor = 32.
$$

To, ako závisí počet rozpadnutí na perióde otáčania, najlepšie uvidíme
na grafe. Červenou je zaznačené naše presné riešenie, zelenou náš
prvotný hrubý odhad, no a žltou ich rozdiel. Vidíme, že hrubý odhad
diverguje pre krátke periódy, pretože vo vysokofrekvenčnom prípade
je práve príspevok k rýchlosti od rotácie dominantným faktorom, no
a ten v hrubom odhade nebol započítaný.

",9
65ef8e96d6ac663e,fks,"Z paličiek sme zostrojili dlhý obdĺžnik a natiahli v ňom mydlovú blanu. Na blanu sme teraz jemne položili veľmi ľahké vlákno, ktoré je na svojich koncoch prichytené k stenám obdĺžnika v dvoch oprotistojacich bodoch. Celé si to krásne existovalo, keď tu zrazu ľavá časť bubliny praskla. Aký tvar zaujme pravá časť bubliny za predpokladu že ostane natiahnutá medzi špagátom a zvyškom obdĺžnika a nepraskne? Podiskutujte ako bude situácia vyzerať pre rôzne dĺžky špagátu. Prehnutie blany kvôli tiaži samotnej bubliny ako aj kvôli tiaži vlákna zanedbajte. Môžte sa obmedziť na tie dĺžky špagátu, pri ktorých sa špagát nedotkne kratších strán obdĺžnika.
","Budeme predpokladať, že vlákno sa stalo súčasťou blanky a po prasknutí
dokáže udržať pravú časť, ktorá sa bude snažiť zmenšiť svoj povrch tak
veľmi ako sa len dá. To znamená, že blanka sa po prasknutí ľavej časti
stiahne do pravej časti a napne pritom vlákno, ktoré bude tvoriť jej
ľavú hranicu.

Avšak, aký tvar zaujme vlákno vplyvom sily, ktorou naň bude pôsobiť
blanka? Vieme, že na jednotku dĺžky vlákna pôsobí blanka silou
$2\sigma$, kde $\sigma$ je povrchové napätie mydlovej vody, z ktorej
pozostáva blanka. Tá 2k̄a je tam kvôli tomu, že blanka má 2 povrchy,
horný a dolný. Vlákno budeme považovať za dokonale ohybné. Zaostrime
pozornosť na malý kúsok vlákna, pôsobia naň nasledovné sily:

- sila povrchového napätia od blanky;

- napätie vlákna cez 2 sily od susedných kúskov vlákna;

- gravitačná, ktorú zanedbávame.

Keď sa zameriame na dostatočne malý kúsok vlákna, tak nech má akýkoľvek
tvar, môžem ho s dostatočnou presnosťou považovať za kružnicový výsek
s nejakým maličkým stredovým uhlom $2\alpha$. Potom situácia vyzerá ako
na obrázku.

V rovnovážnej situácii sa vlákno nepohybuje a nutne je súčet síl naň
pôsobiacich rovný nulovému vektoru. [^1] Hneď vidíme, že zvislé zložky
síl od susedných kúskov vlákna musia byť rovnako veľké, a teda sila
$\mb{F}_1$ musí mať rovnakú veľkosť ako $\mb{F}_2$. Túto veľkosť
označíme ako $F$. Nakoľko toto tvrdenie platí pre ľubovoľný kúsok
vlákna, tak napätie (sila medzi susednými kúskami vlákna) musí byť
pozdĺž celého vlákna rovnaké, konkrétne $F$!

Požadujeme samozrejme aj rovnosť vodorovných zložiek, odkiaľ získame
rovnicu
$$2F\sin\alpha = F_{\mrm{povrch}} =2\sigma l,\qquad\textrm{pričom}\qquad l = 2R
\alpha.$$ Posledná rovnica platí pre vyjadrenia uhla $\alpha$
v radiánoch. Vidíme, že polomer $R$ zakrivenia vlákna je daný napätím
$F$ vo vlákne. [^2]

Spojením posledných 2 závažných poznatkov sme dospeli [^3] k tomu, že
kružnice, na ktoré sa lano lokálne v rôznych bodoch podobá majú všade
rovnaký polomer. Toto je možné iba vtedy, ak blanka tvorí jeden súvislý
kružnicový oblúk. [^4] Označím si rozmery na rámčeku podľa druhého
obrázka. V bodoch $A$, $B$ je uchytené vlákno. Ak je vlákno kratšie ako
$\pi y$, tak blanka svojim ťahom napne vlákno do podoby kružnicového
oblúka prechádzajúceho bodmi úchytu, čo zobrazuje možnosť *a*. [^5] Ak
je vlákno dlhšie ako $\pi y$, tak nastávajú možnosti *b*, *c*. Treba si
uvedomiť, že vlákno musí byť v bode, kde sa kružnicový oblúk napája na
rámček (teda $C$, $D$, $G$ a $H$), napojené hladko, lebo rámček samotný
v týchto bodoch nemôže ťahať vlákno von z rámčeka tak, ako je tomu
v bodoch uchytenia $A$, $B$. Preto sú možnosti *b*, *c* zložené
z rovných úsečiek pozdĺž rámčeka a polkružnice, resp. 2 štvrťkružníc.

#### Hodnotenie:

Za dostatočné ukázanie toho, že napätie je v lanku všade rovnaké 3 body,
za ukázanie, že tvar lanka pozostáva z kružnicových oblúkov rovnakého
polomeru ďalšie 3 body. Posledné 3 body za odôvodnenie hladkého
napojenia oblúkov ku rámčeku mimo bodov úchytu. Viacero z vás hľadalo
výsledný tvar lanka tak, aby plocha (a teda aj povrchová energia)
mydlovej bubliny bola čo najmenšia. [^6] Tento postup je samozrejme
v úplnom poriadku, keby ste vedeli plauzibilne (zrozumiteľne:-)
odôvodniť, prečo je kružnicový oblúk to pravé orechové. Všeobecne sa
síce vie, že kruh spomedzi všetkých útvarov maximalizuje svoju plochu
pri danom obvode, avšak kružnicový oblúk ohraničený rámčekom, to je už
trochu iná rozprávka. Taktiež by som rád poznamenal, že skutočne
existujú aj iné pekné krivky ako kužeľosečky.

[^1]: A euklidovskému priestoru ďakujem za úplný paralelizmus! Prosím
    vymazať tento môj výlev po čítaní recenzentom.

[^2]: Pre maličký kúsok kružnice je uhol $\alpha$ malý a môžeme smelo
    použiť vzťah $\sin\alpha\approx\alpha$. Tento približný vzorec však
    platí tým presnejšie, čím menšie $\alpha$ uvažujeme. Keďže naše
    $\alpha$ môže byť ľubovoľne malé, naša presnosť je ľubovoľne veľká.
    Polomer $R$ potom ľahko vyjadríme cez napätie $F$, konkrétne
    $R=\frac{F}{2\sigma}$.

[^3]: Obávam sa, že som iba ja dospel. Aspoň vy ešte nie ste dospelí.

[^4]: Ak si predstavíte napríklad takú dosť pretiahnutú elipsu, tak na
    koncoch hlavnej polosi sa lokálne podobá na kružnicu s oveľa menším
    polomerom, ako na konci vedľajšej polosi.

[^5]: To platí, iba ak je $x$ dostatočne veľké. Pre malé $x$ dostávame
    možnosť *d*.

[^6]: Z čoho okamžite vidno, že tvar blany nezávisí od veľkosti
    povrchového napätia.
",10
6e6e6da96c738889,fks,"Ak vás vždy fascinovali rittbergery, piruety a podobné krasokorčuliarske figúry, táto úloha je ako stvorená pre vás! Zistite svoj moment zotrvačnosti vzhľadom na jednu z osí prechádzajúcich vaším telom.
","### Moment zotrvačnosti
Moment zotrvačnosti telesa je fyzikálna veličina, popisujúca vlastnosti telesa pri otáčavom pohybe. V rovniciach pre otáčavý pohyb
je analógiou hmotnosti pre posuvný pohyb. Pre hmotný bod je to $I=mr^2$ kde $m$ je jeho hmotnosť , a $r$ je jeho vzdialenosť
od osi otáčania. Pre viac bodov je celkový moment súčet momentov jednotlivých bodov. Pre zložité tuhé teleso, v našom
prípade ľudské telo, by sme ho mohli skúsiť zmerať priamo, napríklad odmerať koľko energie potrebujeme na roztočenie okolo jeho osi,
my ale zvolíme iný postup.

### Fyzikálne kyvadlo
Čo vieme zmerať, a vystupuje tam moment zotrvačnosti? Napríklad periódu fyzikálneho kyvadla.
Fyzikálne kyvadlo je tuhé teleso, ktoré pod vplyvom vlastnej tiaže kmitá okolo pevnej osi.
Na rozdiel od matematického kyvadla, ktoré je iba hmotným bodom, fyzikálne kyvadlo je reálne hmotné teleso.
Hlavý rozdiel v ich popise je, že pri popise fyzikálneho kyvadla uvažujeme jeho moment zotrvačnosti
vzhľadom na príslušný bod závesu. Skúsme si odvodiť vzťah pre periódu.

Vieme, že pre otáčavý pohyb tuhého telesa okolo pevnej osi platí
$$
    D = I\epsilon\text{,}
$$ {#eq:33.1.2.04:moment}

kde $I$ je moment zotrvačnosti telesa $\epsilon$ je uhlové zrýchlenie a $D$ je moment sily. Toto je analógia
Newtonovho zákona sily $F=ma$ pri otáčavom pohybe. Na mierne vychýlené tuhé teleso pôsobí moment sily
$$
    D = -mgr\sin \phi\text{,}
$$ {#eq:33.1.2.04:momentkyvadla}

kde $r$ je vzdialenosť ťažiska telesa od osi otáčania, $\phi$ je výchylka kyvadla z rovnovážnej polohy a $m$ je hmotnosť telesa.
Predpokladáme, že kmity sú malé, teda môžeme použiť priblíženie $\sin \phi \doteq \phi$, čo dosadíme do rovnice [@eq:33.1.2.04:momentkyvadla].
Celé to dosadíme do rovnice [@eq:33.1.2.04:moment] a dostaneme
$$
    I\epsilon = -mgr\phi \text{.}
$$ {#eq:33.1.2.04:pendulum}

Teraz sa treba trochu zamyslieť, a využiť analógiu medzi veličinami pri posuvnom a otáčavom pohybe.
Vieme, že pre lineárny pružinový oscilátor platí
$$
    ma = -kx\text{.}
$$ {#eq:33.1.2.04:oscilator}

Analógiou hmotnosti $m$ je moment zotrvačnosti $I$, pre zrýchlenie $a$ je to $\epsilon$ a pre výchylku $x$ je to $\phi$.
Všetky tieto veličiny z rovnice[@eq:33.1.2.04:oscilator] majú svoje analógie v rovnici[@eq:33.1.2.04:pendulum]. Teda výraz $-mgr$ bude analógiou
tuhosti pružiny $k$.

Teraz už s ďalším využitím analógii dostávame rovnicu pre periódu
$$
    T=\num{2}\pi \sqrt{\frac{I}{mgr}}\text{,}
$$ {#eq:33.1.2.04:period}

z čoho už vieme ľahko vyjadriť moment zotrvačnosti ako
$$I=\frac{mgr}{\num{4}\pi^2}T^2 \text{.}$$

S využitím Steinerovej vety potom dostávame moment zotrvačnosti okolo rovnobežnej osi prechádzajúcej ťažiskom
$$
    I = \frac{mgr}{\num{4}\pi^2}T^2-mr^2 \text{.}
$$ {#eq:33.1.2.04:inertphys}

### Postup merania

Teraz už máme dobrý spôsob, ako odmerať moment zotrvačnosti ľudského tela vzhľadom na os kolmú na našu rovinu kmitania, prechádzajúcu ťažiskom.
Budeme potrebovať pevný bod, napríklad strom, hrazdu alebo niečo podobné. Na pevný bod zavesíme lano.
Takisto budeme potrebovať stopky, meracie pásmo a asistenta pri meraní.

Pri prvom spôsobe je to jednoduché. Najskôr zavesíme lano na pevný bod. Potom asistent odmeria vzdialenosť $a$ medzi závesom a naším ťažiskom,
keď visíme na lane. Požiadame asistenta, nech nás vychýli a pustí, zatiaľ čo spustí stopky. Asistent odmeria
päť periód. Počas merania nesmieme meniť rozloženie svojej hmotnosti. Inými slovami, nesmieme hýbať žiadnou časťou tela.
Spravíme aspoň desať meraní.

### Analýza nameraných dát
Namerané hodnoty dosadíme do vzťahu[@eq:33.1.2.04:inertphys]. Vypočítame priemery $\overline{T}$ a $\overline{I}$.
Potom určíme štandardnú odchýlku
$$
    \sigma_{x}=\sqrt{\frac{\sum_{i=1}^{n}{\left(\overline{x}-x_i\right)^2}}{n}}\text{.}
$$

kde $\overline{x}$ je priemerná hodnota meranej veličiny a $x_i$ sú jednotlivé namerané veličiny. $n$ je počet meraní.
Teda napríklad pre periódu
$$
    \sigma_{x}=\sqrt{\frac{\sum_{i=1}^{n}{\left(\overline{T}-T_i\right)^2}}{10}}\text{.}
$$

Rovnako počítame pre moment zotrvačnosti. Zo štandardnej odchýlky a priemeru určíme relatívnu odchýlku
$$
    \eta_{x} = \frac{\sigma_{x}}{\overline{x}}\cdot\SI{100}{\percent}\text{.}
$$

Samozrejme, že odchýlky nemusíme rátať ručne, môžme použiť napríklad Excel, alebo pre fajnšmekrov pythonovskú knižnicu Numpy.

### Meranie

Naše vstupné hodnoty boli:
$$
\begin{aligned}
    m &= \SI{65\pm0.1}{\kilo\gram} \\
    a &= \SI{1 \pm 0.005}{\metre} \\
    g &= \SI{9.81}{\metre\per\second\squared}
\end{aligned}
$$

Namerané hodnoty:

|Meranie|Perióda / $\si{\second}$|Moment zotrvačnosti / $\si{\kilo\gram\metre\squared}$|
|-------:|--------:|--------------------------:|
|$\num{1}$.|$\num{11.08}$|$\num{14.316}$|
|$\num{2}$.|$\num{11.10}$|$\num{14.603}$|
|$\num{3}$.|$\num{11.05}$|$\num{13.887}$|
|$\num{4}$.|$\num{11.31}$|$\num{17.643}$|
|$\num{5}$.|$\num{10.98}$|$\num{12.891}$|
|$\num{6}$.|$\num{11.07}$|$\num{14.173}$|
|$\num{7}$.|$\num{11.03}$|$\num{13.602}$|
|$\num{8}$.|$\num{10.99}$|$\num{13.033}$|
|$\num{9}$.|$\num{11.10}$|$\num{14.603}$|
|$\num{10}$.|$\num{11.04}$|$\num{13.745}$|

Priemerná perióda: $\overline{T} = \SI[parse-numbers = false]{11.075 \pm 0.0875}{\second}$

Priemerný moment zotrvačnosti: $\overline{I} = \SI[parse-numbers = false]{14.2496\pm1.26131}{\kilo\gram\metre\squared}$

Relatívna chyba merania:$\eta_{I} = \SI{8.85}{\percent}$
",6
6deb3e9135c28453,fks,"FeFero by chcel pomôcť s úlohou do školy. Dokázali by ste mu pomôcť? Skúste odhadnúť rozmer molekúl vody na základe znalosti merného skupenského tepla vyparovania.

Na vyriešenie tejto úlohy môžete použiť aj iné konštanty pre vodu okrem samotného rozmeru molekúl vody.
","
Ako zadanie hovorí, budeme sa venovať mernému skupenskému teplu vyparovania. Je to fyzikálna konštanta, ktorá hovorí, koľko tepla musíme ""zaplatiť"",
aby jeden kilogram látky prešiel fázovou premenou, napr. vyparovaním. Táto konštanta býva často interpretovaná ako *merné skupenské teplo varu*,
čo je spôsobené faktom, že ak privedieme kvapalinu do varu, tak jej teplota nestúpa nad bod varu,
a všetka energia dodaná systému spôsobuje vyparovanie (toto platí, ak je tlak okolia konštantný).

Musíme sa zamyslieť, ako také vyparovanie prebieha. Postupne sa od vodnej hladiny odtŕhavajú molekuly a uvoľňujú sa do priestoru.
Ak vzniknutá vodná para má mať rovnakú teplotu, ako mala v kvapalnom stave, je potrebné si zodpovedať otázku, kam ide energia dodaná v podobe skupenského tepla vyparovania.
Odpoveď znie: na zväčšenie povrchu látky.

Vieme, že príroda sa snaží dostať do stavu s minimálnou energiou. Keďže aj s povrchom rozhrania voda--vzduch sa spája energia (konkrétne povrchové napätie),
aj voda sa snaží minimalizovať svoju energiu, teda zoskupuje do kvapiek, aby mala čo najmenší povrch. Medzimolekulové sily môžu za to,
že molekuly v povrchovej vrstve sú priťahované smerom do vnútra kvapaliny. Mierou takéhoto priťahovania je povrchové napätie $\sigma$.
Medzi zmenou energie povrchovej vrstvy $\Delta E$ a zmenou povrchu vrstvy $\Delta S$ platí vzťah
$$\Delta E = \sigma \Delta Si\text{.}$$

Zatvorme teoretické okienko a poďme robiť myšlienkový experiment. Majme vodu s hmotnosťou $m$. Pre jednoduchosť nech je tvaru kocky s hranou
$\sqrt[3]{V}=\sqrt[3]{\frac{m}{\rho }}$. Ak tvar molekuly aproximujeme kockou s hranou $a$, tak povrch látky po vyparení bude $N \cdot 6a^2$,
kde $N$ je počet molekúl. Z ich nestlačiteľnosti vyplýva $Na^3 = \frac{m}{\rho}$. V našom modeli je všetka energia potrebná na vyparenie vložená do zväčšenia povrchu, teda platí:

$$ml_v = \sigma \left(6Na^2-6 \left(\frac{m}{\rho }\right)^\frac{2}{3}\right)\text{,}$$
$$ml_v = \sigma \left(6 \frac{m}{ \rho a^3 } a^2-6 \left(\frac{m}{\rho }\right)^\frac{2}{3}\right)\text{,}$$
$$\frac{ml_v}{6\sigma }=\frac{m}{\rho a} - \left(\frac{m}{\rho }\right)^{2/3}\text{.}$$

Keď sa pozrieme na rozdiel na pravej strane, vidíme, že menšiteľ je o niekoľko rádov menší ako menšenec, a teda ho môžeme v prospech krajšieho výsledku
zanedbať.^[Teda zanedbávame energiu povrchovej vrstvy vody v kvapalnej fáze. Takisto sme sa práve zbavili výčitiek svedomia, keď sme len tak povedali,
že kvapalina bola v tvare kocky a nie valca či gule.] Po úprave dostávame rádový odhad veľkosti molekuly

$$a=\frac{6 \sigma }{\rho l_v} \approx \SI{2e-10}{\metre}\text{.}$$

Na celom výpočte je obdivuhodné a krásne, že sme potrebovali poznať iba makroskopické veličiny ako hustotu, merné skupenské teplo vyparovania,
či povrchové napätie. Niekomu by sa mohlo zdať nahradenie tvaru molekuly vody kockou za príliš nepresnú aproximáciu, ale je zjavné, že takéto priblíženie nemení rád odhadu.
Autorom opísanej úvahy je americký teoretický fyzik rakúskeho pôvodu Victor Frederick Weisskopf (1908 -- 2002).
",7
6d25da33dd77b62f,fks,"Predstavme si vesmír, v ktorom sa nachádza len jeden jediný pozitrón stojaci uprostred prázdna. Preto jeho polohu prehlásime za počiatok súradnicového systému. Aby mu nebolo smutno, zapneme mu elektrické pole v smere osi $y$ s veľkosťou $E=100 \\unit{V/m}$ a magnetické pole v smere osi $z$ s veľkosťou $B = 0.1 \\unit{T}$. Pozitrón začne vykonávať čarovné pohyby. Nás by však zaujímalo:

- Akú najmenšiu $y$-ovú súradnicu pozitrón dosiahne? Zdôvodnite aj, akú bude mať v tomto bode pozitrón rýchlosť a prečo nemôže dosiahnuť menšiu $y$-ovú súradnicu.

- Akú najväčšiu $y$-ovú súradnicu pozitrón dosiahne?

- Aká je perióda pohybu pozitrónu?
","Začnime tým, že si napíšeme, aké všetky môžné sily v danom
elektromagnetickom poli môžu pôsobiť na nabitú časticu s nábojom $q$
(používame anotáciu, kde tučné veličiny vyjadrujú vektory):
$$\begin{align*}
  \mathbf{F_e} &= q\mathbf{E}\,,\\
  \mathbf{F_m} &= q \mathbf{v} \times \mathbf{B}\,\text{.}
\end{align*}$$ Vidíme, že sú dokopy iba dve: Elektrická sila
$\mathbf{F_e}$ a magnetická sila $\mathbf{F_m}$. S týmto sympatickým
zistením sa môžeme pustiť do popisu pohybu pozitrónu v tomto poli.

Keďže poznáme všetky pôsobiace sily, tak podľa 2. Newtonovho zákona
vieme ľahko napísať, ako sa v čase mení rýchlosť pozitrónu:
$$\frac{\mathrm{d}\mathbf{v}}{\mathrm{d}t} =
  \frac{\mathbf{F_e} + \mathbf{F_m}}{m} =
  \frac{q}{m} \left( \mathbf{v} \times \mathbf{B} + \mathbf{E} \right)\,\text{.}$$
Zrejme bude výhodné, keď získame lepšiu predstavu o tom, ako vyzerá
vektorový súčin $\mathbf{v} \times \mathbf{B}$ v našom konkrétnom
prípade, kde $\mathbf{B} = \mathbf{B_z}$:
$$\mathbf{v} \times \mathbf{B} = 
    \begin{pmatrix}\ifx\relax v_x\relax\else v_x\\\fi v_y\\v_z\end{pmatrix}
 \times 
    \begin{pmatrix}\ifx\relax 0\relax\else 0\\\fi 0\\B\end{pmatrix}
 = 
    \begin{pmatrix}\ifx\relax v_y B\relax\else v_y B\\\fi-v_x B\\0\end{pmatrix}
\,\text{.}$$ Teraz už môžeme rovnicu pre celkové zrýchlenie pozitrónu
pohodlne \""rozbiť\"" na 3 diferenciálne rovnice: [^1] $$\begin{align}
a_x &= \frac{\text{d}v_x}{\text{d}t}= \frac{q}{m}(v_yB)\,,\label{poz1}\\
a_y &=\frac{\text{d}v_y}{\text{d}t}=\frac{q}{m}(-v_xB+E)\,,\label{poz2}\\
a_z &=\frac{\text{d}v_z}{\text{d}t}=0\,\text{.}
\end{align}$$ Z rovníc jasne vidno 2 veci. Prvou je, že pozitrón nikdy
nezmení svoju z-ovú súradnicu (pretože $v_z$ má nulovú hodnotu, ktorá sa
ani nikdy nezmení). Druhou je, že rovnice
([\[poz1\]](#poz1){reference-type=""ref"" reference=""poz1""}) a
([\[poz2\]](#poz2){reference-type=""ref"" reference=""poz2""}) sú previazané
cez derivácie polôh v rôznych rádoch, z čoho zatiaľ nevieme povedať
vôbec nič.

V tomto vzorovom riešení si ukážeme dokopy až 3 metódy, ako dospieť
k odpovediam na otázky v zadaní. Prvý spôsob bude spočívať v prostom
**nasimulovaní pohybu** nejakým schopným programom (napr. C++). Druhý
bude využívať poznatky zo **zákona zachovania energie** a tretí spôsob
bude založený na **priamom riešení diferenciálnych rovníc**. Všetky tri
prístupy majú svoje výhody aj nedostatky, ktoré si na záver zhrnieme.

### Simulácia {#simulácia .unnumbered}

Ako tomu vždy bývalo, numerická simulácia spočíva v tom, že si celý
priebeh rozdelíme na maličké časové úseky, pričom si budeme zapisovať
alebo vykresľovať po každom takomto časovom úseku momentálne rýchlosti a
polohy, ktoré sa rekurzívne sčítavajú. Do algoritmu, ktorý necháme
prejsť dostatočne veľakrát len prepíšeme diferenciálne rovnice
([\[poz1\]](#poz1){reference-type=""ref"" reference=""poz1""}) a
([\[poz2\]](#poz2){reference-type=""ref"" reference=""poz2""}). Aby sme
šetrili slovami, tak uvádzame zdrojový kód takého (funkčného) programu
v jazyku C++, ktorému by skúsenejšie programátorské oko malo rozumieť:

``` {.c++ language=""C++"" frame=""single"" basicstyle=""\\footnotesize""}
```

Aby nám program korektne zbehol, museli sme mu povedať, že všetky
súradnice aj rýchlosti pozitrónu na začiatku boli nulové. Najťažšou
úlohou však bolo nájsť dostatočne malý časový úsek $\mathrm{d}t$ a
k nemu dostatočne veľký počet opakovaní cyklu $i$, pre ktoré nám program
nevykreslil rovnú čiaru (intuitívne tušíme, že by to malo byť niečo
zakrivené). Metódou pokus-omyl sme našli vhodné
$\mathrm{d}t = 10^{-14} \unit{s}$ a $i = 10^5$, kedy nám *gnuplot*
načrtol pomerne vierohodnú trajektóriu, ktorú vidíme na obrázku
[\[pozobr1\]](#pozobr1){reference-type=""ref"" reference=""pozobr1""}. Z jej
dát je už ľahké určiť periódu $T$ a minimálne aj maximálne $y$, ktoré
pozitrón dosiahne.

### Metóda zachovania energie {#metóda-zachovania-energie .unnumbered}

Tak, ako všade inde, tak aj v tomto vesmíre musí platiť zákon zachovania
energie. Napísať ho nie je vôbec ťažké, pretože jediná vec, čo sa tu
s energiami deje je to, že raz koná prácu pole na pozitróne, čím mu
dodáva kinetickú energiu a raz koná prácu samotný pozitrón, aby sa
dostal do miesta s vyšším potenciálom. [^2]

Práca poľa na častici sa dá inak povedať aj ako *zmena potenciálnej
energie častice*. V našom prípade je táto zmena záporná vtedy, keď
pozitrón cestuje do miest s nižším potenciálom (rozmyslite si prečo).
Súčet týchto energií musí byť v každom čase konštantný (energia sa
zachováva), čo môžeme zapísať ako $$\begin{equation}
  E = E_\mathrm{k} - \mathbf{F_e} \cdot \mathbf{y} = \frac{1}{2} mv^2 - Eqy = \text{konšt.}\label{poz4}
\end{equation}$$ Navyše dokonca vieme povedať, že táto konštanta sa
identicky rovná nule, pretože v nulovom čase sa pozitrón nachádza
v nulovej vzdialenosti od počiatku s nulovou rýchlosťou. Toto zistenie
nám umožňuje vyjadriť závislosť rýchlosti pozitrónu od jeho $y$-ovej
súradnice: $$v = \sqrt{\frac{2Eq}{m}y}\,\text{.}$$ Z energetických úvah
vieme okamžite povedať, že najmenšia $y$-ová súradnica, akú pozitrón
vôbec môže dosiahnuť, musí byť $y_\mathrm{min} =  0\unit{m}$, pretože ak
by sa chcel dostať nižšie, než pôvodne začínal, tak by musel vlastniť
energiu navyše (ktorú nemá), vďaka ktorej by mohol prekonať potenciálový
rozdiel.

O $y_\mathrm{max}$ už toho toľko povedať hneď nevieme, pretože tá
výrazne závisí na magnetickej indukcii $\mathbf{B}$. V tomto prípade nám
výrazne pomôže prvá diferenciálna rovnica
([\[poz1\]](#poz1){reference-type=""ref"" reference=""poz1""}), ktorá nám
hovorí, ako rýchlo sa mení rýchlosť pozitrónu v $x$-ovom smere $v_x$
voči rýchlosti v $y$-ovom smere. Táto rýchlosť zároveň vyjadruje časovú
zmenu súradnice $y$ $$v_y = \frac{\text{d}y}{\text{d}t}\,\text{.}$$
Takzvaným *znížením rádu* vieme vyjadriť závislosť $v_x$ od $y$ ako:
$$\frac{\text{d}v_x}{\text{d}t} = \frac{qB}{m} \frac{\text{d}y}{\text{d}t}
\hspace{20pt} \longrightarrow \hspace{20pt}
  v_x = \frac{qB}{m}y\,\text{.}$$ V okamihu dosiahnutia $y_\mathrm{max}$
má pozitrón nulovú hodnotu $v_y$, čiže celá kinetická energia má v tom
momente hodnotu $\frac{1}{2} mv_x^2$. Tým pádom sme oprávnení napísať
rovnosť
$$\sqrt{\frac{2Eq}{m}y_\mathrm{max}} = \frac{qB}{m}y_\mathrm{max}\,,$$
odkiaľ už po jednoduchej úprave dostávame hľadané
$$y_\mathrm{max} = \frac{2mE}{qB^2}\,\text{.}$$

Čo sa týka rýchlostí, tak v bode $y_\mathrm{min}$ má pozitrón nulovú
celkovú rýchlosť (pretože nemá žiadnu kinetickú energiu) a v bode
$y_\mathrm{max}$ má nulovú iba $v_y$, pričom
$$v_x =\sqrt{\frac{2Eq}{m}y_\mathrm{max}} = \frac{2E}{B}\,\text{.}$$

Periódu $T$ už žiaľ z čisto energetických úvah určiť nevieme. Tu si to
už vyžaduje aspoň v malej miere priamo riešiť pohybové rovnice.

### Metóda vyriešenia diferenciálnych rovníc {#metóda-vyriešenia-diferenciálnych-rovníc .unnumbered}

Keď sa poriadne zahľadíme na rovnice
([\[poz1\]](#poz1){reference-type=""ref"" reference=""poz1""}) a
([\[poz2\]](#poz2){reference-type=""ref"" reference=""poz2""}), môžme si
všimnúť, že z nich vieme vyrobiť dve nové diferenciálne rovnice. A to
tak, že jednu z nich zderivujeme a dosadíme do druhej. Keď takýto postup
aplikujeme v oboch smeroch, tak dostávame pre $v_x$ aj $v_y$ rovnicu
harmonických kmitov s riešeniami [^3] $$\begin{align}
  v_x(t) &= -v \cos(\Omega t) + \frac{E}{B}\,,\label{poz5}\\
  v_y(t) &= v~\sin(\Omega t)\,,\label{poz6}
\end{align}$$ pričom uhlová rýchlosť pohybu pozitrónu je rovná
$$\Omega = \frac{qB}{m}\,\text{.}$$ V predošlých dvoch rovniciach je $v$
maximálna rýchlosť (amplitúda) v $y$-ovom smere, ktorú môže pozitrón
dosiahnuť.

Ak má navyše platiť podmienka, že na začiatku (tj. v nulovom čase) je
rýchlosť pozitrónu nulová $v_x(t=0) = 0$, tak nutne musí z prvej
z rovníc pre amplitúdu rýchlosti $v$ platiť, že
$$v = \frac{E}{B}\,\text{.}$$ Konštantný člen $E/B$ vo výraze
([\[poz5\]](#poz5){reference-type=""ref"" reference=""poz5""}) napravo sa
nazýva *driftová rýchlosť* a väčšinou sa stretnete s označením
$\mathbf{v}_{\mathbf{E}\times\mathbf{B}}$ drift.

Tento drift je zaujímavý tým, že vôbec nezávisí na hmotnosti ani náboji
častíc, ale iba čisto od intenzity elektromagnetického poľa. Vo
všeobecnom elektromagnetickom poli, kde vektory $\mathbf{E}$ a
$\mathbf{B}$ nemusia byť na seba kolmé, môžme túto rýchlosť vyjadriť ako
$$\mathbf{v}_{\mathbf{E}\times\mathbf{B}} = \frac{\mathbf{E}\times\mathbf{B}}{B^2}\,\text{.}$$
Z toho vidíme, že vektor driftovej rýchlosti je vždy kolmý na obe polia.
Táto informácia nám výrazne pomôže v predstave o pohybe pozitrónu. Aby
sme si konečne mohli nakresliť, ako vyzerá jeho trajektória pohybu, tak
bude výhodné dopočítať závislosti polohy od času, a to zintegrovaním
rovníc ([\[poz5\]](#poz5){reference-type=""ref"" reference=""poz5""}) a
([\[poz6\]](#poz6){reference-type=""ref"" reference=""poz6""}):
$$\begin{align*}
  x(t) &= \int v_x\,\text{d}t = \int \left( -v\cos(\Omega t) + \frac{E}{B} \right)\, \text{d}t =
  -\frac{v}{\Omega}\sin(\Omega t) + \frac{E}{B}t + C_1\,,\\
  y(t) &= \int v_y\, \text{d}t = v~\int \sin(\Omega t)\, \text{d}t = - \frac{v}{\Omega}\cos(\Omega t) + C_2\,\text{.}
\end{align*}$$ Hodnoty integračných konštánt $C_1$ a $C_2$ získame
z počiatočných podmienok $x(0) = y(0) = 0$. Ich hodnoty sú teda
$$C_1 = 0 \qquad C_2 = \frac{v}{\Omega}\,\text{.}$$ Keby sme si pohyb
s takýmto časovým vývojom vykreslili v nejakom kalkulátore (Excel a
pod.), tak dostaneme rovnaký graf ako v prípade, kedy sme pohyb iba
simulovali v programe (čo je dobré znamenie, že naše úpravy neboli zlé).

Zo závislosti $y(t)$ vidno, že pozitrón pravidelne dosahuje svoje
maximum $y_\mathrm{max}$ aj minimum $y_\mathrm{min}$. Vždy, keď dosiahne
jeden z týchto extrémov, tak je zrejme jeho vertikálna rýchlosť $v_y$
nulová:
$$v_y = v\sin(\Omega t) = 0 \qquad \Rightarrow \qquad \Omega t = k\pi\,\text{.}$$
Túto podmienku môžeme dosadiť do závislosti $y(t)$ a podľa *parity* $k$
rozlíšiť dva extrémy:
$$y = -\frac{v}{\Omega} \cos(k\pi) + \frac{v}{\Omega} = \left\{
\begin{array}{lll}
k\,\text{párne}  &\longrightarrow \hspace{10pt} y &=y_\mathrm{min}=0\,,\\
k\,\text{nepárne}  &\longrightarrow \hspace{10pt} y &=y_\mathrm{max} =
   2 \dfrac{v}{\Omega} = \dfrac{2\frac{E}{B}}{\frac{qB}{m}} = \dfrac{2mE}{qB^2}\,\text{.}
\end{array}
\right.$$ Rýchlosť pozitrónu v momente dosiahnutia jedného z extrémov
dopočítame dosadením párneho alebo nepárneho násobku $k\pi$ za
$\Omega t$ do rovníc ([\[poz5\]](#poz5){reference-type=""ref""
reference=""poz5""}) a ([\[poz6\]](#poz6){reference-type=""ref""
reference=""poz6""}). Pre $y_\mathrm{min}$ je to $v_x = v_y = 0$ a pre
$y_\mathrm{max}$ to je $v_x = 2E/B$ a $v_y = 0$.

Ak už poznáme uhlovú rýchlosť kmitavého pohybu $\Omega$, tak dopočítať
periódu (alebo čas, za ktorý vykoná pozitrón jeden oblúčik) je už
malina: $$T = \frac{2\pi}{\Omega} = \frac{2\pi m}{qB}\,\text{.}$$

### Záver {#záver .unnumbered}

Ako už bolo na začiatku sľúbené, zhrňme si všetky naše dojmy z rôznych
prístupov k riešeniu:

- *Metóda numerického simulovania* je zrejme najrýchlejšia cesta na
  zistenie hľadaných hodnôt (ak poznáme všetky potrebné parametre), no
  veľa fyzikálneho ponaučenia do života neprináša.

- *Metóda zachovania energie* síce bola omnoho rýchlejšia a využívala
  pomerne zaujímavé úvahy, ale nebola schopná odpovedať na všetky otázky
  a o samotnom pohybe nevedela povedať zhola nič.

- *Metóda riešenia diferenciálnych rovníc* bola zo všetkých najdlhšia a
  asi aj najnesympatickejšia, ale zato poskytla informácie úplne
  o všetkom (navyše odkryla tajomstvo
  $\mathbf{v_{\mathbf{E}\times\mathbf{B}}}$ *driftov*).

Je už teda každého osobná vec, ktorý postup mu poskytne toľko informácii
o celej situácii, koľko by sám chcel poznať. :-)

Aby sme nezabudli na konkrétne hodnoty výsledkov:
$$y_\mathrm{min} = 0\unit{m}\,, \qquad
  y_\mathrm{max} \approx 1.14 \cdot 10^{-7}\unit{m}\,, \qquad
  v_x(y_\mathrm{max}) = 2\,000 \unit{m/s}\,, \qquad
  T \approx 3.58\cdot 10^{-10} \unit{s}\,\text{.}$$

[^1]: Pojmu *diferenciálna rovnica* sa netreba báť. Takéto rovnice
    vlastne len hovoria, ako závisia rýchlosti zmien nejakých veličín od
    veličín samotných: v našom prípade to sú zrýchlenia pozitrónu
    v daných smeroch závislé od jeho rýchlostí.

[^2]: Magnetické pole v tomto prípade nehrá žiadnu rolu. Rýchlosť
    žiadnej nabitej častice nikdy nemení, iba zakrivuje jej trajektóriu.
    Preto magnetické pole vo všeobecnosti prácu nekoná.

[^3]: Všetky kroky úprav diferenciálnych rovníc sú zámerne vynechané
    s cieľom minimalizovať vaše znechutenie.
",10
9f0454ad5eb1994e,fks,"Fero so Samom sa rozhodli využiť super akciu v intrákovej jedálni a kúpili si desať medových tôrt. Keďže však patrične dbajú o svoj zovňajšok, samozrejme sa rozhodli nezjesť všetkých desať tôrt naraz, ale uložili si ich do mrazničky. Fero je však maškrtný, a preto často chodí kontrolovať obsah mrazničky, či náhodou nejaká torta nezmizla. Spozoroval však nasledujúci jav: ak sú dvere chladničky dlho zavreté, idú otvoriť ľahšie, ako keď obsah chladničky kontroluje hneď po Samovi. Objasnite Ferovi fyzikálnu podstatu tohto javu.
","Najprv sa pozrime na to, čo sa stane, keď mrazničku otvoríme.
Studený vzduch pomerne rýchlo vytečie a dovnútra natečie teplý vzduch.
Keď mrazničku zavrieme, vzduch začne pomerne rýchlo chladnúť vzhľadom k jeho nízkej mernej tepelnej kapacite.
To, o koľko sa zmení tlak vzduchu v mrazničke, vieme zistiť zo stavovej rovnice jednoduchým výpočtom, kde uvažujeme,
že objem plynu v mrazničke sa počas chladenia nezmení (čiže ide o izochorický dej):
$$
    \frac{p_1}{T_1}=\frac{p_2}{T_2}\text{,}
$$
$$
    p_2 = \frac{p_1 T_2}{T_1} = \frac{\SI{100}{\kilo\pascal}\cdot \SI{255}{\kelvin}}{\SI{293}{\kelvin}} \approx \SI{87}{\kilo\pascal}\text{,}
$$

kde sme uvažovali atmosférický tlak $p_1 = \SI{100}{\kilo\pascal}$, pôvodnú teplotu $T_1 = \SI{20}{\celsius}$ ($\SI{293}{\kelvin}$) a teplotu mrazničky $T_2 = \SI{-18}{\celsius}$ ($\SI{255}{\kelvin}$).
Uvažujme ďalej dvere chladničky s rozmermi $\SI{40}{\centi\metre} \times \SI{30}{\centi\metre}$. Potom sila, ktorou musíme pôsobiť pri otváraní dverí, je:
$$
    F = \Delta pS = \left(\SI{100}{\kilo\pascal} - \SI{87}{\kilo\pascal}\right) \cdot \SI{40}{\centi\metre} \cdot \SI{30}{\centi\metre} \doteq \SI{1560}{\newton}\text{.}
$$

čo je, samozrejme, kolosálna hlúposť, to by tie dvere od mrazničky Fero už v živote neotvoril.
Na jednu stranu teploty v mrazničke nie je presne 20 a -18 stupňov, no hlavná príčina spočíva v netesnostiach mrazničiek.
Akonáhle začne klesať tlak, mraznička začne púšťať dovnútra nejaké množstvo vzduchu, až kým sa tlaky nevyrovnajú.
No kým sa tento proces udeje, dvere sa otvárajú ťažko, čo je odpoveď na zadanú úlohu.
Okrem doteraz spomínaného princípu dvere chladničky držia navyše aj magnetom, čo ale nevysvetľuje,
prečo sa dvere mrazničky ťažko otvárajú iba spočiatku.
",1
08ee3f688135eaf9,fks,"Ako isto všetci poznáme: ""Nad Tatrou sa blýska, hromy divo bijú!"". Môže ale tento výrok platiť bez ohľadu na ročné obdobie? Ukazuje sa, že napríklad v zime zvyčajne nepozorujeme takmer žiadne blesky. Nás by zaujímalo, prečo je to tak.

Pokúste sa teda fyzikálne vysvetliť, prečo sa v zime blýska výrazne menej ako v lete.^[Nestačí vymenovať faktory ovplyvňujúce vznik búrok, ale treba aj odôvodniť, prečo sú dôležité.]
","Na to, aby sme porozumeli, prečo sa v zime neblýska, potrebujeme porozumieť tomu,
ako vznikajú búrkové mračná a blesky. Všetko sa začína už pri povrchu Zeme.
Naša planéta absorbuje slnečné lúče a tým zohrieva vzduch nad ňou.
Tento zohriaty vzduch začne stúpať a zoberie si so sebou aj vodnú paru.
Ako teplý vzduch stúpa, ochladzuje sa až do momentu, kedy skondenzuje vodná para a uvoľní skupenské teplo.
Toto uvoľnené teplo ešte viac zohreje stúpajúci vzduch, ktorý vytvorí
nízko položený mrak Cumulus (malý, biely, fluffy mrak).

Horúci vzduch v tomto mraku je menej hustý ako okolitý vzduch, takže začne rýchlo stúpať.
Zatiaľ čo Cumulus stúpa a rastie, vlhký vzduch v ňom je zrýchľovaný smerom nahor, až kým príde do momentu,
kedy je studenší ako okolitý vzduch. Ťažké kvapky vody a ľadové čiastočky sa horizontálne roztiahnu,
čo spôsobí, že mrak stmavne. Takto vznikne mrak menom Cumulonimbus.
Počas tohto procesu sa však zrážajú ľadové čiastočky, čo spôsobí, že sa v mraku začne
separovať na hornej a dolnej strane mraku kladný a záporný náboj.

Ak sa vytvorí dostatočne veľký náboj, preskočí blesk.
Blesk môže preskočiť či už v mraku medzi hornou a dolnou časťou, medzi mrakom a zemou alebo mrakom a mrakom.
Keď už vieme, ako blesky vznikajú, hravo vidíme odpoveď na našu otázku. Najdôležitejší faktor je, že v zime
sa zemský povrch nezohreje v takej miere ako v lete, takže vzduch nezačne tak ľahko stúpať.
Druhý faktor je, že v zime je vzduch menej vlhký, čo znamená menej skupenského tepla uvoľneného
pri stúpaní a menej ľadových čiastočiek, ktoré by separovali náboj.
",1
74efd49a1db76fba,fks,"Ako dieťa ma strašne fascinovalo, že pohár sa dá vodou naplniť viac než po okraj. Dnes rozumiem prečo a viem si spočítať maximálnu výšku, o ktorú môže voda cez pohár prečnievať. Zaujíma ma však, ako veľmi môj výsledok sedí so skutočnosťou. Vymyslite a zrealizujte experiment, ktorým túto výšku čo najpresnejšie odmeriate.
","Keďže dlho nepršalo, povedal som si, že prečo sa nezahrať s vodou, veď
voda je dobrá a hlavne tečie. A netečie hocijako -- občas totiž tečie
tak zvláštne, že až nepretečie. Ak vám pri tejto vete napadlo slovné
spojenie \""povrchové napätie\"" tak super, ak nie, tak sa nič nestalo,
bola napísaná celkom nezrozumiteľne -- dosť som sa o to snažil ;-).

Ale k veci: spravme si pokus -- naplňme pohár, odmerajme výšku a veď
uvidíme. Problémy? No, nejaké budú, ináč by to bolo ľahké. Základné
problémy, s ktorými sa bolo treba vysporiadať boli dva: *ako tam naliať,
čo najviac vody tak, aby nepretiekla* a *ako to odmerať tak, aby to bolo
aspoň trochu presné*.

Prvý problém vychádza z toho, že kvapalinu tam drží povrchové napätie,
ktoré je náchylné na hocijaké jemné nárazy, chvenia a porušenia hladiny,
takže môj pôvodný nápad dokvapkávať som rýchlo zahodil. Kúpil som si
však injekčnú striekačku a trasúcimi rukami (s tým ale nič nenarobím,
človek je dosť nervózny pri takom dôležitom experimente) som tam
dostrekoval vodu priamo dovnútra, takže povrch kvapaliny porušil iba
konček striekačky. Dalo sa aj dohadzovať nejaké spinky alebo ihly
dovnútra, a podobné postupy. Toľko k prvému problému.

Druhý problém sa mi zdal jednoduchší vo veku technológie, čo bol dosť
omyl. Vodnú hladinu, ktorú som dosiahol metódou pokus-omyl
\""dostrekovaním\"" (nie každá hladina to vydržala a v izbe bolo o chvíľu
celkom mokro) som odfotil, zväčšil a podľa pomeru šírky pohára a výšky
kvapaliny a podľa odmeraného polomeru pohára, vypočítal výšku.

Tu vznikali nemalé nepresnosti v určovaní šírky a výšky, kvôli tomu, že
šlo o vodu a odfotený lom svetla značne zhoršuje určenie, kde je hranica
medzi vodou a pohárom, hlavne keď je tento sklenený. Preto som vyskúšal
aj iný druh poháru a zistil zaujímavé veci.

Skúsil som tri poháre:

    Typ    hrana      priemer          výška
  ------- ------- --------------- ----------------
   sklo    oblá    $87\unit{mm}$   $3.5\unit{mm}$
   sklo    oblá    $35\unit{mm}$   $2.7\unit{mm}$
   plech   ostrá   $85\unit{mm}$   $4.9\unit{mm}$

Čo sa z tohto dá vydedukovať? Hlavne teda fakty, ktoré sú založené na
fyzike a nie na nepresnostiach merania. Po prvé: *nezáleží* veľmi na
priemere pohára, výška totiž určuje hydrostatický tlak kvapaliny a ten
keď prekoná kapilárny tlak[^1], už nám voda čurká po pohári. Možno by
ste si povedali, že $3.5\unit{mm}$ a $2.7\unit{mm}$ je dosť veľký
rozdiel, aby to mohla byť náhoda, ale poháre boli úplne iné a ich hrana
ešte odlišnejšia, tiež je to rozdiel o $0.8\unit{mm}$, viete ako je to
málo? Po druhé: *záleží* na type okraja -- totiž pri oblom okraji voda
takzvane vzlína kapilárnymi efektami po tomto okraji dolu a zmáča ho, no
a keď je už niečo namočené, žiadne povrchové napätie tam nie je -- preto
sa lepšie utiera dlážka už trochu mokrou handrou -- na takúto sa lepšie
\""chytá\"" voda, kvôli tomu, že ju nebrzdí povrchové napätie. Pri ostrom
okraji som dokonca chvíľku pozoroval aj taký vodný \""fald\"" (lalok;
pozn. prekladateľa) prečnievajúci cez bok pohára, čo sa pri oblom nikdy
nestalo (a ani nemohlo stať). Ďalšie veci, čo môžu tento jav ovplyvňovať
sú hlavne teplota kvapaliny, vlhkosť pohára, jeho materiál,$\dots$

Dúfam, že sa vám experimentálka páčila, mne a môjmu šarmantnému
asistentovi Matymu sa páčila veľmi. Dokonca máme kvôli nej aj o čosi
čistejší stôl a podlahu ;-).

[^1]: Pozn.: Kapilárny tlak
    $p_\mrm{k}=\sigma\left(\frac{1}{R_1}+\frac{1}{R_2}\right)$, kde
    $\sigma$ je povrchové napätie a $R_1$ je polomer povrchu vo
    vodorovnom smere (prakticky polomer pohára) a $R_2$ je polomer
    povrchu v zvislom reze. Keďže v našich experimentoch je
    $R_1 \gg R_2$, tak $p_\mrm{k}$ naozaj od polomeru pohára závisí iba
    slabo. Tento vzorček pre kapilárny tlak zrejme poznáte pre tlak
    v guli, kde $R=R_1=R_2$ a teda $p_k=2\sigma/R$.
",4
69dd3ab35894951c,fks,"Lucke minule spadla do koly mentoska. Zdesená z toľkého cirkusu sa zamyslela: aký maximálny okamžitý mechanický výkon má takáto sústava, keď kola pení? Pomôžte Lucke to zistiť -- zmerajte to experimentálne.

_Bonus: zistite aj celkovú mechanickú energiu, ktorú takto kola získa._
","Riešenie Kuba Klimenta bolo natoľko dobré, že po opravení zopár detailov som sa rozhodol ho použiť ako vzorák.

Keďže mechanický výkon nevieme merať priamo, tak pred samotným meraním sa musíme najprv zamyslieť nad tým,
ako ho zmerať nepriamo, teda aké čo najlepšie merateľné veličiny na to vieme využiť.
Mechanický výkon je daný ako práca, alebo teda dodaná energia $E$ za nejaký čas $t$. Keďže nás zaujíma
okamžitý mechanický výkon, budeme sa pozerať len na nejaký veľmi malý kúsok koly^[s nejakým objemom $dV$] a bude nás
zaujímať, koľko energie mu za aký čas dodali mentosky^[V celom texte budem písať, že mentosky dodajú kole energiu,
v skutočnosti však iba uvoľnia jej potenciálnu (tlakovú) energiu $\text{CO}^2$ na tlak a následne kinetickú energiu koly,
takto sa to ale lepšie opisuje.]. Kinetická energia, ktorú mentosky (resp.
natlakovaná fľaša) dodajú kole, sa v prípade zvislého postavenia fľaše rýchlo premení na potenciálnu
tým, že kola vyletí do určitej výšky $h$, preto vieme túto energiu vypočítať ako $E = mgh$.

Ešte ale potrebujeme vedieť, ako dlho fľaša túto energiu $E$ nejakému tomu malému kolovému telesu
dodávala. Tento čas závisí od objemového prietoku koly hrdlom fľaše, jeho rýchlosť vieme vypočítať z
počiatočnej kinetickej energie kolového telesa. Povedzme, že fľaša zo svojho hrdla vystrelila kolové teleso hmotnosti $m$,
ktoré vyletelo do výšky $h$, v tomto momente premenilo teleso všetku svoju kinetickú
energiu na potenciálnu, o ktorej vieme, že jej veľkosť je $E_p = mgh$, preto zo ZZE:

$$\begin{aligned}
E_k &= E_p \\
\frac{1}{2}mv^2 &= mgh \\
v &= \sqrt{2gh}
\end{aligned}$$

Takže v momente, keď kola vyletela z hrdla fľaše (a mala ešte nulovú potenciálnu energiu), mala
prietokovú rýchlosť $v = \sqrt{2gh}$. Teda vieme vypočítať, a preto aj nepriamo zmerať prietokovú rýchlosť
koly. Nás ale zaujíma čas, za ktorý mentosky dodajú kolovému telesu energiu $E = mgh$.

Predstavme si kolové teleso ako valec s podstavami veľkosti prierezu hradla fľaše a výškou $l$, ktoré bude
urýchlené hrdlom fľaše von. Ak budeme kolu vo fľaši považovať za homogénnu nestlačiteľnú kvapalinu
pod tlakom bez turbulentných prúdov, dostaneme, že kola sa vo fľaši (až na hrdlo) nehýbe a iba jej
časť v hrdle je tlakom vystreľovaná von bez toho, aby výrazne ovplyvňovala zvyšok objemu (okrem
postupnej zmeny tlaku/objemu). Takže bez ujmy na všeobecnosti môžeme uvažovať, že kolové teleso
je urýchľované, a teda je mu dodávaná energia až vtedy, keď sa nachádza v hrdle fľaše, teda vtedy,
keď bude jeho vrchná podstava úplne na konci hrdla. To znamená, že mu je energia dodávaná práve
čas, za ktorý sa dostane celé teleso von z fľaše, teda, kým prejde dráhu $l$ rýchlosťou $v$,
z čoho $t = \frac{l}{v}$. Takže pre dostatočne malé kolové teleso - teleso s výškou $l$ blížiacou sa k nule,
si vieme vyjadriť okamžitú zmenu energie za čas, a teda aj okamžitý mechanický výkon fľaše s mentoskami.

$$\begin{aligned}
P &=\frac{E}{t}\\
  &= mgh \cdot \frac{v}{l}\\
  &= V \rho gh \cdot \frac{\sqrt{2gh}}{l}\\
  &= \frac{S l \rho gh \sqrt{2gh}}{l}\\
  &= \sqrt{2} S \rho \left(gh\right)^{\frac{3}{2}}\\
P &= \sqrt{2} \pi r^2 \rho \left(gh\right)^{\frac{3}{2}}
\end{aligned}$$

kde $r$ je polomer hrdla fľaše, $\rho$ je hustota koly, $g$ je gravitačné zrýchlenie a $h$ je zmena výšky koly.
Tým dostávame, že ak považujeme gravitačné zrýchlenie za konštantu, nám stačí zmerať polomer $r$,
hustotu $\rho$ a výšku $h$. Keďže pred vhodením mentosiek fľaša nebýva úplne plná, výšku $h$ uvažujeme od
jej počiatočnej hladiny.

Samotné meranie prebiehalo nasledovne:
Nakúpil som si veľa rovnakých fliaš Coca-Coly Zero (bez cukru) $\SI{1,25}{\litre}$ a rovnakých balení cukríkov
mentos mint. Najprv som testoval, ako výrazne reagujú s kolou, na základe čoho som sa rozhodol
do nej pri meraniach vhadzovať vždy $\num{4}$ kusy, aby bola reakcia výraznejšia a lepšie merateľná. Výšku
prúdu koly som meral tak, že som ju z väčšej vzdialenosti (kvôli minimalizácií skreslenia) natáčal na
video, ktoré som potom neskôr spracoval v programe Tracker.



Zo začiatku som nechával kolu striekať priamo hrdlom fľaše s polomerom $r_0 = \SI{10,97+-0,27}{\milli\metre}$,
potom bol ale prúd veľmi široký, dosahoval dosť nízku maximálnu výšku a preto boli merania nepresné.
Preto som na ďalšie merania hrdlo fľaše zúžil redukciou s s otvorom s polomerom $r = \SI{6,92+-0,31}{\milli\metre}$.
Maximálna výška prúdu koly sa u jednotlivých fliaš dosť líšila, priemerná nameraná hodnota mi vyšla
$h = \SI{75,3+-10,7}{\centi\metre}$.
Hustotu Coca-Coly Zero som si vedel nájsť aj na internete, ale pre účely odhadu chyby výsledku som
si ju tiež zmeral (cez objem a hmotnosť): $\rho = \SI{1002+-19}{\kilogram\per\metre\cubed}$.
Z nameraných hodnôt dostávame maximálny okamžitý mechanický výkon:

$$\boxed{P = \SI{4,279+-1,380}{\watt}}$$

Môžeme vidieť, že nameraný výkon má pomerne veľkú odchýlku, tá ale aspoň nie je väčšia ako nameraná hodnota.
Pre fľašu s otvoreným hrdlom (otvorom s polomerom $r_0$) mi vyšiel maximálny okamžitý
výkon len $\SI{1,16}{\watt}$, ale odchýlka viac ako jeden a pól krát väčšia ako samotná nameraná hodnota, takže
meranie s menším otvorom bolo ešte celkom presné.

### Nepresnosti merania:

Veľa nepresností (aproximácií) nastalo už v teórií, pretože som uvažoval až moc dokonalú kolu bez
vnútorného prúdenia či akéhokoľvek pohybu. Rovnako som neuvažoval odpor vzduchu, kvôli ktorému
sa nepremenila všetka kinetická energia na len potenciálnu, ale aj na teplo a zvuk, kvôli čomu neplatí
$E_k = E_p$. Ďalej som si ani nezmeral gravitačné zrýchlenie pre danú lokalitu a počítal som so známou
hodnotou pre Slovensko: $g = \SI{9, 81}{\metre\per\second\squared}$.
Meranie samotné bolo napriek veľkej odchýlke (spôsobenej rozdielom jednotlivých fliaš) celkom presné,
keďže ho za mňa vykonával počítač.
Meranie však nebolo veľmi relevantné, pretože výkon koly s mentoskami závisí od konkrétnej fľaše, jej
objemu, množstva $\text{CO}_2$, ktorý z nej už vyprchal a samozrejme aj počtu mentosiek. Teda som zmeral
len výkon v mojich konkrétnych podmienkach.

### K bonusu:
Celkovú mechanickú energiu, ktorú kola získa vhodením mentosiek vieme vypočítať buď jednoducho
ako zmenu tlaku vynásobenú objemom fľaše $E = V \Delta p$ alebo ako súčet kinetických energií dodaných
jednotlivým malým kolovým telesám, teda ako $E = V'\rho g \overline{h}$, kde $V'$ je objem vytlačenej koly z fľaše
alebo teda aspoň tej, ktorá sa v priebehu reakcie posunula o nejakú nenulovú výšku $h$ vyššie, a $\overline{h}$
priemerná výška do ktorej bola vytlačená kola.
Túto energiu sa mi však už nepodarilo zmerať (nestihol som), lebo som nemal prístup k manometru a
druhý spôsob by bol veľmi nepresný.
",6
bed9f58c24ab11d5,fks,"Kvík si skladuje rôzne chemikálie na nie úplne bezpečných miestach, napríklad fľašu kyseliny sírovej na poličke nad posteľou. Kvapalné a pevné látky sa skladujú pomerne ľahko, potreboval však vymyslieť aj to, kde uschová svoj plyn. Zostrojil si izolovanú krabicu rozdelenú prepážkou na dve rovnako veľké časti. Do jednej časti krabice napumpoval svoj plyn o známom tlaku a teplote, v druhej časti si Kvík spravil vákuum, aby tam mohol uskladniť druhý plyn, keď nejaký bude mať. Stala sa však nehoda a Kvíkovi sa podarilo spraviť do prepážky dieru. Aká je teplota a tlak plynu po ustálení tejto sústavy?
","Pri riešení tejto úlohy je veľmi vhodné predstaviť si, čo sa deje s plynom na úrovni jednotlivých častíc plynu, čím sa šikovne
vyhneme skoro akémukoľvek riešeniu rovníc a pomôže nám to získať malý nadhľad. Pustime sa teda do práce.

Najprv sa zamyslime, kedy je plyn v krabici ustálený. To bude vtedy, keď v obidvoch častiach krabice, rozdelenej prepážkou, bude rovnaký tlak aj teplota.
Ak by v oboch častiach krabice nebol rovnaký tlak, cez dieru v prepážke by prechádzalo z časti s väčším tlakom do časti s nižším tlakom viac častíc ako smerom naopak.
A to až do času, keď by v oboch častiach krabice bol rovnaký tlak. Podobne ak by v obidvoch častiach krabice nemali častice rovnakú teplotu (t. j. rovnakú priemernú energiu),
pri zrážkach v blízkosti prepážky by častice plynu prichádzajúce z časti s väčšou teplotou odovzdávali v priemere viac energie
časticiam plynu prichádzajúcich z časti s nižšou teplotou. Touto jednoduchou úvahou sme teda prišli na to, že z makroskopického pohľadu
musia byť v ustálenom stave^[Odborne sa tomu hovorí stav termodynamickej rovnováhy.] obe veličiny, teplota a tlak plynu, rovnaké vo všetkých jeho častiach.

Ak skúmame plyn ako celok, jediné, čo zo zadania vieme zatiaľ povedať je to, že počas procesu sa objem plynu zdvojnásobí a počet častíc
nezmení. Keďže Kvíkova krabica je dokonale izolovaná, taktiež vieme, že žiadne teplo nemôže vstúpiť ani odísť cez steny krabice do
okolia. Inak povedané, celková vnútorná energia plynu je konštantná. Plní energie sa teda skúsme najprv pozrieť na to, či dej v zadaní
nie je príkladom nejakého deja, o ktorom sme sa učili v škole (izotermický, adiabatický, izochorický či izobarický).

### Prečo to nie je nič z toho, čo sme sa už učili?
Keďže počas deja sa mení objem plynu^[Ak sa pozeráme na krabicu ako celok.] zjavne nemôže ísť o príklad izochorického procesu.
Taktiež vieme, že počas deja sa cez steny krabice nepríjma ani neodovzdáva žiadne teplo, takže nemôže ísť ani o príklad izotermického
a izobarického procesu. Pri izotermickom procese totiž plyn koná prácu na úkor prijímaného tepla, pri izobarickom dokonca aj na úkor
prípadnej zmeny vnútornej energie. Zostal nám teda adiabatický proces.


Pri adiabatickom procese plyn koná prácu na úkor poklesu vnútornej energie (neprijíma ani neodovzdáva žiadne teplo), vďaka čomu poklesne
jeho teplota. Zamyslime sa však, či pri našom procese koná plyn prácu. Pri procese, ktorý nastal v Kvíkovej krabici, nebol žiadny
piest, na ktorom by mohol plyn konať prácu, resp. nič piestu podobné. Plyn jednoducho iba ""vyfučal"" do prázdneho priestoru. Plyn tak
nemohol stratiť energiu konaním práce, keďže ju nemal na čom konať! Priznávam, tento argument zatiaľ stojí tak trošku na vode, no
pokúsime sa spolu nazrieť trochu hlbšie v nasledujúcom odstavci.

### Prečo to nie je adiabatický proces?
Keď má plyn konať prácu prostredníctvom piestu, musí na piest vyvíjať tlak a dodávať mu nejakým spôsobom (zrážkami častíc s piestom)
energiu. Ak sa zamyslíme, čo sa deje z mikroskopického pohľadu, častice plynu nesúce hybnosť narážajú na piest. Ten pred nimi uteká.
Vďaka tomu majú po odraze od piestu menšiu rýchlosť ako pred odrazom^[Pre neveriacich alebo nedočkavých, nižšie si to spočítame :P],
a teda stratia časť svojej energie. To je presne tá energia, vďaka ktorej môže piest konať prácu (pri zrážke medzi piestom a časticou
si ju odniesol piest).

Túto energiu však stratila častica pri náraze. Strata energie častice sa prejaví ako pokles vnútornej energie
plynu, a teda nutne aj teploty^[Teplota je jednoducho len priemerná energia plynu]. Keď však nieto piestu ani ničoho jemu podobnému,
neexistuje spôsob, ako môžu častice stratiť energiu inak ako nárazom do nejakej inej častice plynu. Častice navyše
nepribúdajú, neubúdajú a ani neodchádzajú nikam z krabice alebo do krabice (a teda nemôžu odísť, resp. prísť s energiou takýmto
spôsobom). Taktiež energia nemôže utiecť cez steny zrážkami so stenami krabice, keďže tie sú dokonale izolované^[Teda zrážky so stenami
krabice musia byť zo svojej podstaty dokonale pružné.]. Hľa, energia Kvíkovho plynu v krabici sa teda nezmení!

Tu sa ešte patrí poznamenať, že pracujeme s ideálnym plynom, pre ktorý platí, že jeho častice sa medzi sebou necítia, až na dokonale
pružné zrážky, a teda ich celková energia je daná len kinetickou energiou. Keďže nieto potenciálnej energie, energia sa
nemôže skryť ani na toto ""miesto"". Dochádzame teda k silnejšiemu záveru: celková kinetická energia častíc plynu sa nezmení! A teda
nezmení sa ani teplota plynu! Pozor, to neznamená, že proces, ktorý vidíme je izotermický proces v takom zmysle slova, ako sme sa učili v
škole. Proces, ktorý nastal v Kvíkovej krabici je zvláštny totiž tým, že sa pri ňom nekoná práca a ani neprijíma či odovzdáva teplo.

### Ako je to teda s tým piestom a zrážkami s ním?
Predstavme si ťažký piest hmotnosti $M$ idúci doprava rýchlosťou $v$ a ľahkú časticu hmotnosti $m$, idúcu tiež doprava rýchlosťou
$V > v$. Vzhľadom na piest sa častica teda pohybuje rýchlosťou $V-v$. Po náraze bude mať v sústave spojenej s piestom rýchlosť
$-(V-v)$ (keďže $M \gg m$, ide o pružnú zrážku so stenou) a teda vzhľadom na stojacu krabicu rýchlosť $-(V-v)+v = -V + 2v$^[Kto
neverí, môže si napísať zákon zachovania hybnosti a energie potom vypočítať rýchlosť častice po odraze. Na konci treba využiť, že
$M \gg m$.]. Koľko energie stratila častica?


$$
  \Delta E = \frac{1}{2}mV^2 - \frac{1}{2}m{\left(-V+2v\right)}^2 = \frac{1}{2}m\left(4vV - v^2\right) > 0 \text{.}
$$

Kam zmizla táto energia? Keďže $M \gg m$, rýchlosť piestu sa prakticky nezmení, keďže hybnosť častice plynu je malá. Napriek tomu si
ale odnesie energiu. Takýmto spôsobom teda plyn na mikroskopickej úrovni koná prácu, a stráca svoju vnútornú energiu za to, že koná prácu.

### Ako to teda je?
Počet častíc sa nezmení. Objem plynu sa zdvojnásobí. Tlak a teplota musia byť v obidvoch častiach po ustálení rovnaké. Plyn nevykoná
žiadnu prácu. Neprijme ani neodovzdá žiadne teplo. Teplota sa nezmení tiež. Ak predpokladáme, že ide o ideálny plyn, na začiatku platila
stavová rovnica,
$$
    pV = nRT\text{.}
$$
Po ustálení musí platiť tiež^[Pozor, počas toho ako plyn fučí do druhej polovice stavová rovnica neplatí, pretože nie je dobre
definovaný objem plynu a ani jeho tlak. Stavová rovnica totiž platí iba pre rovnovážne stavy, a stav, kedy plyn fučí, nie je rovnovážny.
Preto ho ani stavová rovnica nevie popísať. Stavová rovnica však vie správne popísať začiatok a koniec, keďže to už sú rovnovážne
stavy.], a preto
$$
\begin{aligned}
     p'V' &= nRT'\text{,}\\
     p'2V &= nRT\text{,}\\
     p' &= \frac{1}{2}\frac{nRT}{V} = \frac{1}{2}p\text{.}
\end{aligned}
$$

Plyn bude mať teda stále rovnakú teplotu, ale polovičný tlak.

### Pár poznámok nakoniec
Taktiež si môžeme všimnúť, že počas toho, ako sa plyn rozpína do druhej časti krabice, nie je v druhej časti krabice dobre definovaný
tlak v okamihu, keď sa už v druhej časti krabice nachádzajú častice, no ešte nenarážajú na jej steny). Takéto procesy, pri ktorých nie
je dobre definovaná^[zo štatistického pohľadu] nejaká termodynamická veličina, sa nazývajú nerovnovážne. Pre tie nemožno použiť stavovú
rovnicu v okamihu, keď plyn ešte nie je ustálený (t. j. v rovnováhe).

Proces v Kvíkovej krabici je navyše príkladom nevratného procesu. To je proces, v ktorom nevieme nekonečne malými zmenami nejakých
veličín dostať postupne plyn cez rovnovážne stavy naspäť do ""pôvodného stavu"". Opakom sú vratné procesy, kedy je systém vždy v
rovnováhe^[T. j. všetky termodynamické veličiny ako tlak, teplota, ... sú z makroskopického pohľadu počas celého procesu stále
ustálené a dobre definované.]. Adiabatický, izotermický, izochorický a izobarický proces sú všetko vratné procesy. Preto má aj zmysel
kresliť nejaké im prislúchajúce krivky napr. v p--V diagrame. Príkladom nevratného procesu je napríklad to, čo vidíme tuto, otvorenie voňavky
a pod. a všetky ďalšie príklady, pri ktorých ste počuli populárne rozprávky o tom, že sa entropia zvyšuje.

K nej však napokon ešte jedna poznámka. Entropia plynu sa môže meniť aj pri vratných procesoch a aj sa mení, napr. pri izotermickom,
izochorickom a izobarickom procese. Pri adiabatickom sa nemení. Ako súvisí entropia s prijatým teplom, vratnosťou a nevratnosťou sa
však poriadne dozviete až na vysokej škole. Takže sa netreba báť, že vôbec nerozumiete tomu, čo sa skrýva za týmto populárne znejúcim
slovom :)

### Komentár k prideleným bodom
Bodovanie bolo tento raz veľmi náročné.
Snažil som sa čo najviac zohľadniť logickú konzistentnosť Vašich úvah. Taktiež som veľmi ocenil,
ak sa niekto snažil vysvetliť nejako hlbšie prečo sa napríklad teplota nezmení či prečo nakonci musí byť v priemere polovica častíc v jednej
časti krabice.

Naopak body som strhával za nekonzistentnosť úvah či prístup typu ""Vyber si z tohto správne riešenie"" :) Dobre odôvodnené
""adiabatické"" riešenia^[Ale postavené ale na zlom predpoklade.] získali typicky viac bodov ako neokomentované riešenia typu ""Vyber si,
nastane toto alebo toto"", ktoré sa nepokúšali vôbec nič vysvetliť.

Tým Vás chceme motivovať, aby ste sa nebáli rozmýšlať nad úlohami a nebáli sa rozmýšlať nad tým čo píšete v riešeniach,
kedy vlastne platia veci, ktoré nás učia v škole, aj keď nám častokrát zamlčia kopec detailov.
",9
1a5dfa686674c171,fks,"Adamovi pred nosom ušla električka. Ako sa tak za ňou smutne zahľadel, pomaly sa mu začala strácať v rannej hmle, až mu po nej zostala len dvojica červených svetiel. Adamovmu pozornému oku však nič neunikne. Okamžite si všimol, že svetlá sa k sebe začali približovať. Tu zrazu siahol jednou rukou za opasok a vytiahol spoza neho pravítko. Vystrel ruku dĺžky $L$ držiacu pravítko a nameral, že svetlá sa k sebe zdanlivo približovali rýchlosťou $u$, pričom ich zdanlivá vzdialenosť bola $D$. Akou rýchlosťou sa v tom momente pohybovala električka od Adama, ak je skutočná vzdialenosť svetiel električky $d$?
","Adam vidí niečo takéto:


Na začiatok si na zjednodušenie rátania musíme uvedomiť jednu vec -- keď o svetlách vieme, že sa k sebe navzájom
približujú rýchlosťou $u$ a že v očiach pozorovateľa (Adama) sa pohybujú rovnako rýchlo, je to to isté, akoby sa obe svetielka
pohybovali v očiach pozorovateľa rýchlosťou $\frac{u}{2}$.

Na čo nám je to dobré? Teraz, keď túto ""skutočnú"" rýchlosť pohybu svetielka máme vyjadrenú,
môžeme sa sústrediť na vyjadrenie rýchlosti $v$. Vieme, že čas, za ktorý prejdú zdanlivo svetielka dráhu $x$,
musia skutočné svetielka na električke prejsť dráhu $s$. Čiže platí
$$
\begin{aligned}
    t &= \frac{s}{v} = \frac{x}{\frac{u}{2}}, \\
    v &= \frac{u}{2}\frac{s}{x}.
\end{aligned}
$$

Chceme si teda nejak elegantne vyjadriť neznáme $s$ a $x$ pomocou nám zadaných parametrov.
Pre zjednodušenie vlastnej existencie si obrázok vyššie vieme orezať na polovicu podľa osi
symetrie a po dopísaní všetkých známych údajov sa pozeráme na niečo takéto:


Na začiatok si zadefinujme nejaké pomocné $y$, ktoré nám vyjadruje skutočnú vzdialenosť električky od Adama.
Vďaka podobnosti trojuholníkov (ďalej už len PT, tých podobných trojuholníkov je tu viac ako smogu v Číne)
$\bigtriangleup AHB$ a $\bigtriangleup AGD$ vieme napísať
$$
    \frac{y}{\frac{d}{2}} = \frac{L}{\frac{D}{2}} \quad\Rightarrow\quad y = L\frac{d}{D}.
$$

Pozrime sa teraz na ďalšiu vhodnú dvojicu PT: $\bigtriangleup AFC$ a $\bigtriangleup EGA$.
Potom znova musia platiť pomery
$$
    \frac{\left|CF\right|}{\left|AF\right|} = \frac{\left|AG\right|}{\left|EG\right|}.
$$

Vyjadríme dĺžky strán:
$$
    \frac{\frac{D}{2}-x}{L}=\frac{\frac{d}{2}}{s+y}
$$

Keby sme si do obrázka dokreslili nejaké pomocné uhly, pekne by bolo vidieť ďalšiu dvojicu PT,
a to $\bigtriangleup ADE$ a $\bigtriangleup ACB$.
Pomer príslušných strán musí byť zachovaný, preto možno písať
$$
    \frac{\left|ED\right|}{\left|BC\right|} = \frac{\left|AD\right|}{\left|AC\right|},
$$

a teda
$$
    \frac{s}{x} = \frac{\sqrt{\left(\frac{d}{2}\right)^2 + y^2}}{\sqrt{L^2+\left(\frac{D}{2}-x\right)^2}}.
$$

A zrazu tu máme nie veľmi oslnivú sústavu dvoch rovníc o dvoch neznámych. ktorú keď vyriešime, dostaneme
$$
\begin{aligned}
    s &= d\left(\frac{D}{4L}-\frac{L}{D}\right), \\
    x &= \frac{D}{2} - \frac{2L^2}{D}.
\end{aligned}
$$

Po dosadení do prvej rovnice dostávame vzťah pre rýchlosť električky:
$$
\begin{aligned}
    v &= \frac{u}{2}\cdot\frac{d\left(\frac{D}{4L}-\frac{L}{D}\right)}{\frac{D}{2} - \frac{2L^2}{D}} \\
      &= \frac{ud\left(\frac{D}{4L}-\frac{L}{D}\right)}{D-\frac{4L^2}{D}}.
\end{aligned}
$$
",1
d376d0638d8ddc12,fks,"Hovorcu na zimnom sústredení neuveriteľne nadchol biliard. Celý nadšený sa rozhodol, že s ním bude experimentovať. Vzal si tri gule _rôznych_ hmotností a namočil ich do farby tak, že pri pohybe po stole za sebou zanechávali čiary - to aby Hovorca vedel merať uhly, pod akými sa gule hýbali. Zrazu ho začala trápiť nasledujúca otázka: Ak raz udriem tágom do jednej z gulí, je možné následne určiť, ktorá guľa je najťažšia a ktorá najľahšia? Hovorca dokáže ako správny fyzik už na pohľad povedať, ktorá guľa sa hýbe rýchlejšie, ale nedokáže povedať presnú rýchlosť. Hovorca si môže zvoliť počiatočné rozloženie gulí na stole.
","Budeme predpokladať, že zrážky biliardových gulí sú dokonale pružné,
a že biliardový stôl je bez trenia - to zabezpečí,
je gule sa po ňom budú kĺzať a nebudú rotovať.
Ak sú zrážky dokonale pružné, môžeme uvaťovať,
že platí zákon zachovania energie (ďalej len ZZE)
aj zákon zachovania hybnosti (ZZH) v našej sústave.

Na úvod sa pozrime, ako vyzerá necentrálna zrážka dvoch gulí rôznych hmotností,
z ktorých sa jedna hýbe a druhá stojí. Budeme predpokladať,
že stojaca guľa má hmotnosť $m$ a hýbajúca sa má hmotnosť $k\cdot m$,
kde $k$ je kladné reálne číslo. Uvedomme si, že stojaca guľa je ľahšia ako hýbajúca sa práve vtedy,
keď $k>1$. Dôležité je v tomto prípade si uvedomiť,
že stojaca guľa sa po zrážke bude pohybovať smerom určeným \textit{výlučne} tým,
kde na nej leží bod dotyku s hýbajúcou sa guľou pri zrážke. Jediná sila,
ktorá totiž pri zrážke pôsosbí na stojacu guľu je totiž normálová sila povrchu pohybujúcej sa,
a tá má smer kolmo od bodu dotyku. Teda ak je Hovorca šikovný (a to veríme, že je),
dokáže nasmerovať prvú guľu na druhú tak, aby sa následne stojaca guľa rozpohybovala smerom,
ktorý si zmyslí (samozrejme vrámci rozumného rozpätia uhlov).

Zároveň však platí ZZH, ktorý platí vektorovo! Ak si pohyb gulí po zrážke rozložíme
na ""smer pôvodnej rýchlosti prvej gule"" a ""kolmý smer"" (pracovne nazývané aj $x$-ový
a $y$-ový smer v danom poradí), pre oba tieto smery musí platiť ZZH.
Teda $y$-ové zložky hybností gulí po zrážke sa musia vzájomne rovnať veľkosťou a byť opačne orientované,
nakoľko pred zrážkou bola celková hybnosť v tomto smere nulová.
Zložky v smere $x$ zase po zrážke musia spolu dať pôvodnú hybnosť prvej gule.
Označíme $\alpha_1$ a $\alpha_2$ uhly, o ktoré sa voči $x$-ovému smeru odklonia
postupne prvá a druhá guľa po zrážke, pričom uvažujeme len ich veľkosť, nie smer,
teda $\alpha_1 \geq 0$ a $\alpha_2 \geq 0$.
Označme tiež rýchlosť prvej gule pred zrážkou
$v_0$ a rýchlosti gulí po zrážke $v_1$ a $v_2$.


Potom môžeme písať tri rovnice, ktoré postupne vyjadrujú ZZE, ZZH v smere $x$ a ZZH v smere $y$:

$$kmv_0^2=kmv_1^2+mv_2^2,$$$$kmv_0=kmv_1\cos\alpha_1+mv_2\cos\alpha_2,$$

$$0=kmv_1\sin\alpha_1-mv_2\sin\alpha_2.$$

Všimnime si hneď na úvod, že hmotnosť $m$ sa dá zo všetkých rovníc vykrátiť.
Našou snahou bude vyjadriť pomer hmotností $k$ iba pomocou uhlov, ktoré vieme merať.
Ak sa nám to podarí, tak pomer hmotností určí, ktorá z gulí je ťažšia.

Tretiu rovnicu upravme do tvaru $v_2=kv_1\frac{\sin\alpha_1}{\sin\alpha_2}$ a dosadiac
do druhej tú následne upravíme na tvar $v_0=v_1\left(\cos\alpha_1 + \sin\alpha_1\cot\alpha_2\right)$.
Ak teraz do prvej rovnice dosadíme za $v_0$ a $v_2$, dostaneme rovnicu
$$
    kv_1^2 \left(\cos\alpha_1+\sin\alpha_1\cot\alpha_2\right)^2 =
    kv_1^2 + k^2v_1^2\left(\frac{\sin\alpha_1}{\sin\alpha_2}\right)^2,
$$

z ktorej vieme vykrátiť $kv_1^2$ a úpravami dostávame
$$
    k = \left(\frac{\sin\alpha_2}{\sin\alpha_1}\right)^2\left(\left(\cos\alpha_1+\sin\alpha_1\cot\alpha_2\right)^2-1\right).
$$
Čitateľ nám isto odpustí matematický prístup, keď povieme, že ""riešenie existuje"",
teda že vieme určiť, ktorá z gulí je ťažšia, ba čo viac,
presne určiť pomer hmotností dvoch gulí pri zrážke, pokiaľ jedna z nich predtým stála.

Teraz stačí urobiť nasledovné: postavím na stôl tri gule. Prvú vystrelím necentrálne na druhú tak,
aby druhá zasiahla po zrážke tretiu tiež necentrálne. Odmeriame uhly a vieme určiť pomery hmotností
prvej a druhej gule ako aj druhej a tretej gule, teda vlastne pomery hmotností všetkých gulí.
A teda jednoznačne dokážeme povedať, ktorá z gulí je najťažšia a ktorá najľahšia.
",7
0658d873372d2e5f,fks,"V rade za sebou stojí $k$ navzájom pevne pospájaných vláčikových vagónov s hmotnosťami $m_1, \\dots, m_k.$ Jurko sa s vláčikom zahráva a začne prvý vagón ťahať konštantnou silou veľkosti $F$. Akými silami na seba budú navzájom pôsobiť jednotlivé vagóny?
","Jurko ťahá prvý vagón s hmotnosťou $m_1$ konštantnou silou $F$. Pretože
vagóny sú navzájom pevne pospájané, vláčik je sťa z kusa kameňa a každý
vagón bude podliehať zrýchleniu $a$. Toto zrýchlenie vieme okamžite
vyjadriť zo zákona sily vlasatého Newtona, keď sa na celý vláčik
pozrieme ako na jedno teleso s hmotnosťou $(m_1 + m_2 + \dots + m_k)$:
$$a = \frac{F}{m_1 + m_2 + \dots + m_k}\,\.$$

Akou silou $F_{i,i+1}$, kde $i = 1, 2, \dots, (k-1)$, budú na seba
navzájom pôsobiť $i$-ty a $(i+1)$-ty vagón? Odpoveď znie: takou, aby
$i$-ty vagón udelil celému zvyšku vláčika (t. j. vagónom č. $(i+1)$,
$(i+2)$, ..., $k$) zrýchlenie $a$. Zvyšok vláčika má celkovú hmotnosť
$(m_{i+1} + m_{i+2} + \dots + m_k)$, a preto:
$$F_{i,i+1} = (m_{i+1} + m_{i+2} + \dots + m_k)\,a\,\.$$ Po dosadení
zrýchlenia z prvej rovnice dostávame:
$$F_{i,i+1} = F\,\frac{m_{i+1} + m_{i+2} + \dots + m_k}{m_1 + m_2 + \dots + m_k}\,\.$$
A to sa dá napokon prepísať nasledovne:
$$F_{i,i+1} = F\left(1-\frac{m_1 + m_2 + \dots + m_i}{m_1 + m_2 + \dots + m_k}\right)\,\.$$
Pre tých, ktorí sa neboja symbolu matematickej sumy, výsledok sa dá
elegantne zapísať aj v nasledujúcom ekvivalentnom tvare:
$$F_{i,i+1} = F\left(1-\frac{\sum_{n = 1}^i m_n}{\sum_{n = 1}^k m_n}\right)\,\.$$

Na záver stojí za povšimnutie špeciálny prípad, kedy sú hmotnosti
všetkých vagónov rovnaké, a teda $m_n = m$ pre všetky
$n = 1, 2, \dots, k$:
$$F_{i,i+1} = F\left(1-\frac{im}{km}\right) = F\left(1-\frac{i}{k}\right)\,\.$$
Sila medzi dvoma susednými vagónmi teda v takomto prípade lineárne klesá
-- u každého ďalšieho vagóna sa zmenší o hodnotu $F/k$.
",3
755754735f776cb1,fks,"Kubo sa rozhodol, že FKS miestnosť musí expandovať. Aby si však najprv expanzie nacvičil, zobral si nádobu s piestom s obsahom $S$, do ktorej napustil kyslík. Na piest položil závažie s hmotnosťou $m$ a plyn v nádobe sa ustálil o výške $h$. Potom plynu dodal teplo $Q$ a jeho teplota sa zmenila o $\\Delta T$. Ako vysoko sa zdvihlo závažie na pieste?
","Ukážeme si riešenie dvoma spôsobmi: cez stavovú rovnicu a takisto cez prvý termodynamický zákon.

### Riešenie pomocou stavovej rovnice

Sústava je na začiatku a aj na konci v pokoji. To znamená, že sily sú v rovnováhe. Nech tlak okolia je $p_0$ a tlak vo vnútri $p$, potom pre oba časy platí rovnováha síl,
$$
    \underbrace{p S}_\text{sila nahor} = \underbrace{p_0 S + mg}_\text{sila smerom nadol}.
$$ {#eq:jeden}
Ak dosadíme stavovú rovnicu $p V = N k_\text{B} T$ za $p$:
$$
    \frac{N k T}{H} = p_0 S + mg,
$$
kde $H$ je výška plynu. Túto rovnicu teraz prenásobíme do tvaru
$$
    \frac{NkT}{p_0 S + mg} = H.
$$

Pozrime sa čo táto rovnica hovorí. Odvodili sme ju len z rovnosti síl, a teda bude platiť aj na začiatku a aj na konci. Všetky hodnoty premenných zostávaju však rovnaké, až na  $H$ a $T$, ktoré sa počas deja zmenia.

Označme teda počiatočné hodnoty indexom 1 ($H_1$, $T_1$), a konečné indexom 2 ($H_2$, $T_2$). Takto dostaneme dve rovnice:
$$
\begin{aligned}
    \frac{NkT_1}{p_0 S + mg} &= H_1, \\
    \frac{NkT_2}{p_0 S + mg} &= H_2. \\
\end{aligned}
$$
Ak teraz odčítame prvú rovnicu od druhej, dostaneme výsledok
$$
    \boxed{\Delta H = \frac{Nk\Delta T}{p_0 S + mg}}.
$$


### Riešenie pomocou zákona zachovania energie
Na  začiatok napíšeme prvý zákon termodynamický (ktorý je iba prepísaním zákona zachovania energie),
$$
    \Delta U = Q - W.
$$
**Čo nám tento zákon hovorí?** Každý plyn sa skladá z veľkého množstva voľných molekúl. Súčet energií týchto molekúl voláme vnútorná energia $U$.
Podľa zákona zachovania energie, keď s plynom nič nerobíme, celková energia by sa nemala meniť. Toto samozrejme neplatí, ak nejakým spôsobom energiu do plynu dodávame,
alebo ju odoberáme. Prvý termodynamický zákon vraví, že zmena tejto energie je rovná rozdielu dodaného tepla a práce, ktorú plyn vykoná

Bežne platí, že kinetická energia týchto molekúl je väčšia ako ich celková potenciálna energia. Čo teda ako správny fyzici spravíme je, že potenciálnu energiu zanedbáme.
Táto aproximácia sa bežne nazýva _ideálny plyn_, t.j. plyn v ktorom medzi časticami nie sú žiadne sily (žiadne sily = žiadna potenciálna energia). Potom môžeme zmenu vnútornej energie napísať ako:
$$
\Delta U = C_V \Delta T,
$$
kde $C_V$ je tepelná kapacita plynu *pri konštantnom objeme*. (Tá sa dá spočítať ako súčin *mernej* tepelnej kapacity a hmotnosti.)

Teplo *Q* máme zadané v zadaní a už nám stačí iba spočítať prácu plynu $W$ – tú spočítame separátne. Vieme, že práca plynu sa spočíta ako tlak plynu krát zmena objemu.
Taktiež, sústava je počas pohybu v rovnováhe, a preto môžeme nahradiť tlak plynu vovnútri súčtom sily závažia a tlaku okolitého vzduchu (podľa rovnice [-@eq:jeden])
$$
W = p\, \underbrace{S \Delta H}_{\Delta V} = (mg + p_0 S) \Delta H.
$$
Ak to všetko pospájame dohromady, výsledok je
$$
    \boxed{\Delta H = \frac{Q - C_V \Delta T}{mg + p_0S}}.
$$ {#eq:devat}


### Prečo nám vyšli rozličné výsledky? (bonus)

Oba uvedené výsledky sú správne, no druhý má v sebe zopár maličkých detailov.  Viac pochopíte, keď sa začneme zamýšlať, ako vyjadriť teplo $Q$.
Bežne sa totiž učí, že teplo je $Q = C \Delta T$ (znova používame iba tepelnú kapacitu, nie mernú tepelnú kapacitu), a tak to vyzerá že čitateľ rovnice [-@eq:devat] bude nula! Výsledok by potom bol zcela iste zle!

Trik je v tom, že pre plyn existuje mnoho **rôznych tepelných kapacít** a vždy musíme použiť tú, ktorá popisuje dej, ktorý sa vykonáva. V našom prípade overíme dve možnosti:

1. teplo pridáme okamžite, a plyn následne expandne na konečnú veľkosť,
2. teplo pridávame pomaly, kým sa plyn rozpína.

V prvom prípade pridávame teplo kým plyn zostáva na mieste a nexpanduje. Preto v tom prípade by sme mali použit **tepelnú kapacitu pri konštantnom objeme**.
Rovnica [-@eq:devat] nám dá vysledok nula. Tento výsledok je však **nepravdivý**. Totižto vzťah pre prácu plynu  $ W = p \Delta V$ platí iba pre *reverzibilné* procesy.
Tento proces však *nie je* reverzibilný – keby ho nahráme na video, a to pustíme odzadu, vidíme, že plyn sa *sám odseba* stlačí, a až  potom od neho zoberieme prebytočné teplo.
Aký má byť teda výsledok v tomto prípade? Ukazuje sa, že riešenie cez stavovú rovnicu stále platí, lebo tam sme žiadne predpoklady o reverzibilite nespravili.
Viac už to však rozoberať nebudeme, lebo táto téma sa stane veľmi rýchlo viac komplikovanou ako je rozsah tohto vzoráku. (Kľúčové slovo pre záujemcov: entropia plynu.)

V druhom prípade tlak expanduje tak, že si drží rovnaký tlak ako na začiatku (vždy je v rovnováhe). V tom prípade musíme použit **tepelnú kapacitu pri konštantnom tlaku**. V tomto prípade nám však rovnica [-@eq:devat] dá:
$$
\Delta H = \frac{(C_p - C_V)\Delta T}{mg + p_0 S}
$$
a toto môžeme upraviť pomocou takzvaného *Mayerovho vzťahu* pre rozdiel tepelných kapacít:
$$
\Delta H = \frac{N k_B \Delta T}{mg + p_0 S}
$$
čo je rovnaký výsledok ako z prvého postupu! Svet je zachránený, aspoň teda v prípade, kedy teplo pridávame reverzibilne.
",4
9cb40824f42f9148,fks,"Vezmite si nádobu tvaru valca a na jej spodku vyrobte malú kruhovú dierku (pokiaľ možno sa snažte o hladké okraje). Nádobu naplňte vodou a odmerajte závislosť výšky hladiny od času. Namerané údaje zaznačte do grafu, kde na os $x$ vyznačíte čas $t$ a na os $y$ vyznačíte $\\sqrt{h(t)}$, kde $h(t)$ je výška hladiny v čase $t$.

Meranie opakujte viackrát (aspoň päťkrát) a na základe opakovaní určte neistoty merania, ktoré vyznačíte do grafu v podobe errorbarov. Do grafu následne vyznačte lineárny fit hodnôt. Závislosť výšky hladiny od času vypočítajte aj teoreticky a na základe neho a lineárneho fitu merania vypočítajte efektívny prierez dierky, cez ktorú voda vyteká. Porovnajte efektívny prierez so skutočným a celé meranie zopakujte aspoň pre tri rôzne prierezy.

V riešení dôkladne popíšte, ako ste postupovali. V ideálnom prípade svoj postup zdokumentujte aj fotografiami.
","Začneme najskôr teoretickou časťou a vypočítame závislosť výšky hladiny
v nádobe od času. To nám okrem vyriešenia druhej časti úlohy poskytne
vhľad do toho, čo vlastne chceme zmerať. Nech je na začiatku výška
vodného stĺpca nad dierkou $h_0$, prierez nádoby $S_1$ a prierez dierky
$S_2$. Cez dierku vyteká z nádoby voda, pričom za čas $\Delta t$ vytečie
z nádoby objem vody $\Delta V$. Objem, ktorý vytečie dierkou sa prejaví
na zmene vyšky hladiny, pričom ak predpokladáme nestlačiteľnosť vody,
musí byť objem určený zmenou výšky hladiny rovnaký ako objem vody, ktorý
vytiekol dierkou (počítame ho ako valec vody prierezu $S_1$ a dĺžky
$\Delta x$). $$S_1  \Delta h =  S_2  \Delta x$$ Predelíme časovým
intervalom, za ktorým nastanú posunutia, a máme vzťah medzi rýchlosťou
vody $v_x$ vytekajúcej otvorom a rýchlosťou poklesu hladiny $v_h$.
$$v_x = \dfrac{\Delta x}{\Delta t} =  \dfrac{S_1}{ S_2}  \dfrac{\Delta h}{\Delta t} = \dfrac{S_1}{ S_2} v_h$$
Rýchlosť vody vytekajúcej otvorom vieme vypočítať. V každom okamihu
platí Bernoulliho rovnica:
$$\frac{1}{2}\rho v^2 +  \rho g h = \textrm{konšt.}$$ My do nej dosadíme
hodnoty z miest, o ktorých máme údaje, teda o hladine a dierke. Za
nulovú výšku zoberieme dno. Za hladinu budeme mať výraz s rýchlosťou
hladiny $v_h$ a aktuálnou výškou hladiny $h$, za dierku rýchlosť $v_x$ a
výšku dna 0.

$$\frac{1}{2}\rho v_h^2 +  \rho g h =\frac{1}{2}\rho v_x^2$$

Po dosadení vzťahu medzi rýchlosťami dostaneme vzťah pre rýchlosť $v_h$.

$$\frac{1}{2}\rho v_h^2 +  \rho g h =\frac{1}{2}\rho \dfrac{S_1^2}{S_2^2} v_h^2$$

Z tohto vyjadríme $v_h$:

$$v_h = \sqrt{ 2 h g \dfrac {S_2^2}{ S_1^2 - S_2^2} } = \sqrt{ 2 h g' }$$
Pomer povrchov sme zahrnuli do modifikovaného tiažového zrýchlenia $g'$.
Vzťah pre rýchlosť je rovnaký ako poznáme z voľného pádu - rovnomerne
zrýchleného pohybu. Teda aj výška hladiny sa musí pohybovať rovnomerne
zrýchlene so zrýchlením $g'$, inak by sme takúto rovnicu nemohli
dostať.[^1] Môžeme teda napísať závislosť $h$ od času.
$$h = h_0 - t v_h - \frac{1}{2} g' t^2 = h_0 - t \sqrt{ 2 h g'}   - \frac{1}{2} g' t^2$$
Na pravej strane sa nám objavilo $h$. Povieme si, že neznáma je
$\sqrt{h}$, riešime kvadratickú rovnicu a vyberieme jej fyzikálne
zmysluplné riešenie (to, podľa ktorého výška hladiny klesá).
$$\sqrt{h} =  \sqrt{h_0} - t \sqrt{ \frac{g'}{2} }  =  \sqrt{h_0} - t \sqrt{ \frac{g}{2} \dfrac {S_2^2}{ S_1^2 - S_2^2} }$$
Teraz už vidíme, prečo budeme do grafu nanášať závislosť $\sqrt{h}$ od
času. Podľa rovnice hneď vidíme, že ide o klesajúcu priamkovú funkciu,
ktorá pretína zvislú os v hodnote $\sqrt{h_0}$ a tangens vyznačeného
uhla je výraz $\sqrt{ \dfrac{g}{2} \dfrac {S_2^2}{ S_1^2 - S_2^2} }$
obsahujúci hľadaný prierez otvoru, ktorý nás zaujíma.

Teraz môžme pristúpiť k meraniu. Ak budeme dodržiavať zadanie a
nasledujúce rady, dostaneme rozumné výsledky (a veľa bodov):

- Vyberieme si nádobu, ktorej prierez je v celej výške konštantný
  (napríklad valcovú, ako radí návod). Vo výpočtoch sme totiž prierez
  považovali za konštantu. Ak meranie uskutočňujeme s fľašou exotických
  tvarov, márne budeme fitovať lineárnu závislosť.

- Na nádobu si nakreslíme alebo prilepíme mierku, aby sme mohli lepšie
  odčítavať výšku hladiny (žiadne manipulovanie s pravítkom v jednej
  ruke pričom druhou držíme upchatú dierku).

- Zmeriame prierez nádoby, ktorý treba na výpočet prierezu dierky.
  Lepšie ako merať priamo priemer kruhu je naliať do nádoby známy objem
  vody a odčítať výšku (alebo postaviť nádobu na váhu, naliať do presnej
  výšky hladiny a sledovať hmotnosť, pretože presnú výšku nalejeme
  ľahšie ako presný objem). Pre čo najväčšiu presnosť meranie opakujeme
  napríklad aj s rôznymi objemami/výškami a vyhodnotíme graficky. :-)

- Postupujeme presne podľa zadania. Čas je nezávislá premenná, výška
  hladiny závislá premenná. Zvolíme si teda niekoľko časov, v ktorých
  budeme merať. Je dobré voliť dlhšie časy, pretože reakčná doba
  človeka - experimentátora je približne konštantná a pri meraní dlhších
  časov sa prejaví menej ako pre meraní kratších.

- Pre každý z týchto časov niekoľkokrát ($n$, napríklad 5) zmeriame
  výšku hladiny: nalejeme vodu do známej výšky hladiny $h_0$, otvoríme
  dierku, chvíľu necháme odtekať a keď na stopkách spozorujeme želaný
  čas, zastavíme vodu a odčítame výšku hladiny. Mnohí ste na tieto účely
  využili kameru a vhodný software na spracovanie videa.

- Z hodnôt výšky hladiny vypočítame aritmetický priemer:
  $$\overline{h(t_a)} =\frac{1}{n} \sum_{i=1}^n h_i(t_a)$$ V tomto
  vzťahu je $\overline{h(t_a)}$ priemerná výška hladiny v čase $t_a$, a
  $i= 1,\ldots ,n$ sú jednotlivé merania, $\sum_{i=1}^n h_i(t_a)$ značí
  súčet $h_1(t_a)+h_2(t_a)+\cdots+h_n(t_a)$.

- Rovnako pre každý čas vypočítame neistotu merania:
  $$\sigma h (t_a) = \sqrt{ \frac{1}{n} \sum_{i=1}^n \left[ h(t_a) - \overline{h(t_a)} \right] ^2 }$$
  *Poznámka:* V literatúre sa pri výpočte neistoty merania často
  objavuje v menovateli $n-1$ (počet stupňov voľnosti) namiesto $n$
  (počet meraní). Logika za tým je taká, že ak na výpočet aritmetického
  priemeru používame tú istú sadu meraní, ako na výpočet neistoty, nie
  je všetko od seba nezávislé (ak poznáme aritmetický priemer, hodnotu
  jedného merania si vždy vieme z ostatných dopočítať). Pre veľkú sadu
  meraní je to jedno, ale pre malú sadu meraní je vhodnejšie používať
  počet stupňov voľnosti.

- Hodnotu výšky hladiny v každom čase napíšeme ako
  $h(t_a) = \overline{h(t_a)} \pm \sigma h (t_a)$.

- Nakreslíme graf s označenými a ociachovanými osami. Zaznačíme body
  $\overline{h(t_a)}$ a pre každý bod nakreslíme errorbar. To znamená
  čiaru dĺžky $\sigma h (t_a)$ vychádzajúcu z každého bodu rovnobežne
  s osou $h$ (osou, na ktorú nanášame závisle premennú). Všimnime si, že
  každý bod môže mať errorbar rôznej dĺžky, napríklad z už spomínaného
  dôvodu, že pri dlhých časoch sa naše reflexy prejavia menej.

- Určíme rovnicu priamky, zodpovedajúcej závislosti $h(t)$. Ak nie sme
  zástancovia old school a nepoužívame milimetrový papier a nemeriame
  uhly, je to koeficient pri čase, ktorý nám vypľuje kalkulačka alebo
  počítač. Z koeficientu pri čase vypočítame prierez dierky. [^2]

Merania ste zväčša pekne zvládli. Pri tabuľkách je vhodné dbať na
celkovú prehľadnosť a pri grafoch na označenie osí a rozumné škálovanie.
Jednak ich robíte pre čitateľa, nie pre povinnosť, dvak ak z nich
odčítavate koeficient pri $t$, tak je to nutnosť. Neistoty (odchýlky)
mali mnohí naznačené, ale neobjasnené.

Pri teórií sa poniektorí nechali zviesť a nevhodne požili Torricelliho
vzorec, ktorý zanedbáva zmenu výšky hladiny a mnohí si pomoli tzv.
déčkovými vzťahmi pre zmeny hladiny za maličký čas a integrovaním (ktoré
zvládli prekvapivo dobre). Trik na správne zrátanie bez integrovania si
nevšimol nikto.

[^1]: Mávanie rukami namiesto poriadneho vysvetlenia je evidentné. Dva
    dôležité fakty o rovnici: je ZZE pre voľne padajúce teleso
    (predstavte si hmotnú hladinu a nechajte zmiznúť zvyšok kvapaliny).
    A rovnica platí pre všetky $0\geq h\geq h_0$. Spojením tohto už to
    rovnomerné zrýchlenie dostanete.

[^2]: Uskutočnenie celej tejto procedúry som mal na mysli pod grafickým
    vyhodnotením merania prierezu nádoby.
",7
de793772f22f36fe,fks,"Je známe, že pokiaľ máme pohár po okraj naplnený vodou a v ňom pláva kus ľadu, voda ani po roztopení ľadu nepretečie cez okraj pohára.

- Vysvetlite, prečo je to tak.

- Pretiekla by nejaká kvapalina, keby ľad plával namiesto vody v oleji?

Hustoty použitých záležitostí sú: $\\rho\_\\mrm{voda}=1,000\\unit{kg/m^3}$, $\\rho\_\\mrm{lad}=900\\unit{kg/m^3}$, $\\rho\_\\mrm{olej}=950 \\unit{kg/m^3}$.
","Na začiatku máme v pohári nejaký objem vody $V$ a ponorenú časť ľadu
$V_1$(zvyšná časť ľadu vyčnieva nad pohár, a teda nerátame, že je *v*
pohári). Po roztopení ľadu zostane objem $V$ rovnaký, takže nám stačí
porovnať $V_1$ s objemom vody, ktorá vznikne roztopením ľadu. Označme si
hmotnosť ľadu $m_\mrm{ľadu}$. Vieme, že keď sa ľad roztopí, tak voda,
ktorá tým vznikne, bude mať takú istú hmotnosť, ako mal ľad, takže

$$m_\mrm{ľadu}=m_\mrm{voda}$$ $$\begin{equation}
 \label{one}
m_\mrm{ľadu}=V_{\mrm{voda}} \rho_\mrm{voda} 
\end{equation}$$

kde $m_\mrm{voda}$, $V_\mrm{voda}$ a $\rho_\mrm{voda}$ sú hmotnosť,
objem a hustota ľadu po tom, čo sa roztopí. Ďaľej vieme, že keď sa ľad
voľne vznáša na hladine kvapaliny, tak na neho pôsobí vztlaková sila
$F_\mrm{vz}$, ktorá sa rovná tiaži kvapaliny vytlačenej ľadom a tá je
rovná jeho tiažovej sile $F_g$, teda

$$F_g=F_\mrm{vz}$$ $$m_\mrm{ľadu} g=V_1 \rho_\mrm{voda} g$$
$$\begin{equation}
 \label{two}
m_\mrm{ľadu}=V_1 \rho_\mrm{voda}           
\end{equation}$$

kde $g$ je gravitačné zrýchlenie. Porovnaním rovníc
[\[one\]](#one){reference-type=""eqref"" reference=""one""} a
[\[two\]](#two){reference-type=""eqref"" reference=""two""} dostaneme

$$V_\mrm{voda} \rho_\mrm{voda}=V_1 \rho_\mrm{voda}$$
$$V_\mrm{voda}=V_1$$

inak povedané, objem ponorenej časti ľadu je taký istý ako objem vody,
ktorá vznikne roztopením celého ľadu, preto sa hladina vody v pohári
nezdvihne.

Ak dáme do pohára namiesto vody olej, tak sa zmení $V_1$ na nejaké
$V_2$, a teda rovnosť [\[two\]](#two){reference-type=""eqref""
reference=""two""} sa zmení tiež:

$$m_\mrm{Ľ}=V_2 \rho_\mrm{olej}$$

Znovu porovnáme s rovnicou [\[one\]](#one){reference-type=""eqref""
reference=""one""}:

$$V_2 \frac{\rho_\mrm{olej}}{\rho_\mrm{voda}}=V_\mrm{voda}$$

Po dosadení hustôt zistíme, že $$\tfrac{95}{100} V_2=V_\mrm{voda}\,,$$
teda roztopený ľad zaberie \""len\"" $95\%$ objemu $V_2$, čiže hladina
v pohári dokonca ešte klesne.
",3
1f684db8464f231c,fks,"Rameno reťazového kolotoča merané od osi otáčania má $\\SI{3}{\\metre}$. Záves stoličky má dĺžku $\\SI{5}{\\metre}$. Na stoličke ako socha sedí Tomáš s hmotnosťou $\\SI{50}{\\kilo\\gram}$^[aj s topánkami]. Pri rovnomernom otáčaní sa Tomášovo ťažisko zdvihne o $\\SI{1}{\\metre}$ voči jeho polohe v pokoji. Aká je odchýlka $\\varphi$ závesu od zvislého smeru? Aká veľká je obežná doba $T$? Hmotnosť závesu, stoličky a odpor vzduchu zanedbajte.
","Na začiatku, kým je kolotoč v pokoji, pôsobí na Tomáša len tiažová sila $F_g = mg$ daná jeho hmotnosťou.
Touto silou je ďalej napínané lano, na ktorom je sedačka, na ktorej Tomáš sedí.
Zo zákona akcie a reakcie tomu zodpovedajúcou silou opačného smeru pôsobí na lano aj rameno kolotoča.
Keďže tiažová sila pôsobí priamo nadol, aj lano so sedačkou visia priamo pod závesom lana.

Následne, keď sa kolotoč roztočí a odstredivá sila začne na Tomáša pôsobiť smerom von od osi otáčania,
čím ho vychýli smerom von a o $\Delta R$ zväčší polomer jeho obežnej dráhy.
Zadanie nám tu dovoľuje hmotnosť lana (závesu) slobodne zanedbať, takže o lane môžeme naďalej predpokladať,
že je rovné a napínané v smere výslednice tiažovej a odstredivej sily pôsobiacej na Tomáša.
Odchýlku závesu od jeho pokojového stavu označme $\varphi$.

Pozorné oko si tu môže všimnúť, že nám vznikol pravouhlý trojuholník,
ktorého preponu tvorí vychýlené lano dlhé $\SI{5}{\meter}$,
odvesna protiľahlá k $\varphi$ (rovnobežne zo zemou) je $\Delta R$
a odvesna priľahlá k $\varphi$ je dlhá $\SI{5}{\meter} - \SI{1}{\meter} = \SI{4}{\meter}$
(dĺžka lana ktoré na jej mieste viselo, kým bol kolotoč v pokoji mínus $\SI{1}{\meter}$
o ktorý sa Tomáš zdvihol od zeme po roztočení kolotoča)^[duša matematika sa už iste teší,
že vidí Pytagorejský trojuholník, ostatní počítame ďalej].
Potom odchýlku $\varphi$ si môžeme vyjadriť ako $\varphi = \arccos(\frac{4}{5}) = \ang{36.87}$
a dĺžku odvesny $\Delta R$ vypočítame z Pytagorovej vety ako
$$
\begin{aligned}
    5^2 &= 4^2 + {\Delta R}^2\\
    5^2 - 4^2 = 9 &= {\Delta R}^2\\
    3 &= \Delta R.
\end{aligned}
$$

Týmto sme získali nielen polomer Tomášovho obiehania
$R_2 = R + \Delta R = \SI{3}{\meter} + \SI{3}{\meter} = \SI{6}{\meter}$,
ale aj pomer medzi veľkosťami tiažovej a odstredivej sily pôsobiacej na Tomáša.
To preto, že tiažová, resp. odstredivá sila, majú rovnaký smer ako
k $\varphi$ priľahlá, resp. protiľahlá odvesna, a preto,
že koniec lana je napínaný výslednicou tiažovej a odstredivej sily,
čiže lano (prepona v pravouhlom trojuholníku) má s touto výslednicou rovnaký smer.
Získame teda, že
$$
    \SI{4}{\meter}:\SI{3}{\meter} = F_g : F_{od}
$$
čiže
$$
    F_g = \frac{4}{3}F_{\mathrm{od}}.
$$

Tu $F_g = mg$ a $F_{od} = m\omega^2 R_2$, takže
$$
\begin{aligned}
    3mg &= 4m\omega^2 R_2 \\
    \omega &= \sqrt{\frac{3g}{4R_2}}.
\end{aligned}
$$

Keďže $\omega$ je uhlová rýchlosť, v ktorej $\SI{2\pi}{\per\second}$ by znamenalo jednu otočku za $\SI{1}{\second}$,
výslednú dobu obehu $T$ môžeme vypočítať ako
$$
    T = \frac{2\pi}{\omega}
        = \frac{2\pi}{\sqrt{\frac{3g}{4R_2}}}
        = \frac{2\pi\sqrt{4\cdot\SI{6}{\meter}}}{\sqrt{3\cdot\SI{9.81}{\meter\per\second\squared}}}
        = \SI{5.67}{\second}
$$
",4
7028374d9daf968a,fks,"Vysvetlite Maťovi^[Pozor! Nie tomu Maťovi. Ale tomu Maťovi s modrými očami. Holt, Maťov je vo FKS celkom dosť...], prečo spojenie dvoch tužkových batérii (t. j. anódy na jednej batérii a katódy na druhej batérii) bez zapojenia do obvodu nemá na batériu rovnaké účinky, ako keď batériu jednoducho skratujeme (kúskom vodiča prepojíme anódu a katódu na tej istej batérii).
","Prvá vec, čo si musíme uvedomiť, je to, ako funguje batéria. Batériu tvoria dve elektródy, katóda a
anóda, ktoré sú obklopené elektrolytmi, čiže roztokmi, ktoré vedú elektrický prúd. Medzi elektródami a
elektrolytom dochádza k chemickej reakcii, ktorá vytvára rozdiel elektrických potenciálov.

Čo je to vlastne ten elektrický potenciál? Je to fyzikálna veličina, ktorá udáva, koľko energie spotrebujeme
na prenos častice s nábojom jeden Coulomb pri presune z miesta s nižším potenciálom do miesta s vyšším potenciálom
(v gravitačnom poli by analógiu bola častica s hmotnosťou jeden kilogram). Ide teda v princípe len o potenciálnu energiu predelenú veľkosťou náboja.

Rozdiel potenciálov nazývame elektrické napätie. Pozrime sa teraz na dve batérie, keď priložíme k sebe ich elektródy.

Pokiaľ sú zhodné (obe sú katódy alebo sú obe anódy), častice získavajú energiu pri prechode prvou batériou,
a potom strácajú energiu pri pohybe cez druhú batériu. Keďže máme batérie s rovnakým potenciálovým rozdielom
(napätím), častice prechodom cez takúto sústavu nezískavajú žiadnu energiu. Navyše na spojení dvoch elektród musia
prekonať potenciálovú bariéru, a na to potrebujú mať dostatočnú energiu.

Keďže batérie v izbe majú konštantnú a nenulovú teplotu, vnútri batérie sa nachádzajú častice, ktoré
majú dostatočnú energiu na to, aby tento potenciálový rozdiel prekonali. Podobne aj sa aj v plyne nachádzajú veľmi pomalé, ale aj veľmi rýchle molekuly.
Je ich však strašne málo a v stave tepelnej rovnováhy platí, že rovnako veľa častíc, ako prechádza z prvej batérie do druhej, prechádza aj z druhej do prvej.
Celkovo tak netečie medzi batériami žiadny makroskopický prúd (namerali by sme maximálne nejaký šum) daný práve spomínaným mikroskopickým
pohybom častíc.

Čo sa stane, keď priložíme k sebe opačné elektródy, teda ako je zadané?
Častice budú naberať energiu pri prechode prvou batériou a pri prechode druhou batériou naberú ešte raz toľko energie.

Presunú sa však častice v elektrolyte z jedného konca samovoľne na druhý?
Nie, pretože, ak by boli koncentrované iba na jednom mieste potom, by na ne pôsobili veľké odpudivé sily v dôsledku čoho by prirodzene
prešli do miest s nižšou koncentráciou, teda tam, kde je náboja menej. Takže v batériách sa prirodzene vytvorí nejaké rozloženie častíc v elektrolyte,
ale samotné častice sa (až na tepelný pohyb) od jednej elektródy k druhej nepremiestňujú. Výsledné napätie, ktoré takáto batéria vie produkovať, je však väčšie,
pretože častica získa energiu danú dvomi potenciálovými rozdielmi.

A čo sa stane, keď batérie spojíme aj kúskom vodiča? Nastane skrat, t. j. vodivé prepojenie katódy a anódy -- ale pozor, katóda a anóda musia
mať potenciálový rozdiel. Teraz však častice prechádzajú cez kúsok vodiča, ktorý má veľmi malý odpor. Vďaka tomu tečie cez drôtik naozaj veľmi veľký prúd.
Rovnako ale prúd tečie aj cez batériu, takže teraz sa už naozaj veľké množstvo častíc v batérii presúva od jednej elektródy k druhej.
Na to je však potrebné veľké množstvo energie (""veľký prúd = veľa častíc""), ktorá sa nemá čím nahrádzať, takže dôjde k rýchlemu opotrebovaniu batérie.
",3
c48cd7f824533e1a,fks,"Pirát Francis je okrem výdrže v pití rumu známy aj svojím neoblomným presvedčením, že Zem je plochá. Nedávno more vynieslo na breh fľašu so správou, v ktorej tvrdí, že so svojou loďou pláva po kružnici s polomerom $r$. Aký je skutočný polomer jeho pohybu v trojrozmernom priestore, ak vieme, že Zem má polomer $R$?

_Francis žije koncom 16. storočia a samozrejme nemá GPS, ani nemôže svoju loď priviazať o lano pribité ku kolíku zatlčenému do zeme. Polomer svojej dráhy vie určiť iba pomocou lokálneho polomeru krivosti -- napríklad tak, že sa pozrie na rýchlosť vody na pravom a ľavom boku lode, alebo si od kamaráta Leonarda požičia superpresný akcelerometer, ktorým meria bočné zrýchlenie lode. Až potom vypočíta, akému polomeru dráhy to zodpovedá._
","Ako ste si asi všimli, táto úloha nie je náročná výpočtovo, ale konceptuálne. Poďme teda zodpovedať kľúčové otázky:
Prečo Francis vníma iný ako skutočný polomer kružnice $\rho$, po ktorej pláva, a aký je vzťah medzi skutočným a reálnym polomerom?

Francis je plochozemec, čo znamená, že pre neho je svet vždy lokálne rovinou. Človek 21. storočia (vynímajúc členov Flat Earth Society)
znalý takmer dokonalej sférickosti Zeme si Francisovo vnímanie plochosti sveta môže predstaviť ako rovinu dotýkajúcu sa Zeme práve
v bode $F$, v ktorom sa Francis nachádza. Pozri obrázok.


Toto zamyslenie nám už veľa napovedá o tom, ako Francis meria polomer zdanlivej kružnice, po ktorej pláva. Jednak vieme, že stred
zdanlivej kružnice $K$ bude určite ležať na zdanlivej Francisovej rovine. (Konkrétne na priesečníku všetkých dotykových rovín k Zemi
pozdĺž celej kružnicovej trajektórie). Dvak je to konzistentné aj s tým ako mohol Francis merať krivosť. Ak si vedel skonštruovať
akcelerometer, pohyb po kružnici by sa prejavil na nenulovosti nameraného zrýchlenia. V smere kolmom na zdanlivú rovinu, t. j.
v smere spojnice stredu Zeme $S$ a bodu $F$ by sa odstredivé zrýchlenie prejavilo iba ako malá korekcia $g$, a ako plochozemec by to
to určite odingnoroval. No v smere dotyčnicovom by nameral zrýchlenie $a$, ktoré by interpretoval ako $\frac{v^2}{r}$, z čoho by
už jednoducho určil $r$. Zrýchlenie $a$ však nie je nič iné ako dotyčnicová zložka odstredivého zrýchlenia veľkosti $\frac{v^2}{\rho}$.
Keď si teraz zanalyzujeme trojuholníky $FKS$ a $RKF$, a ich uhly na obrázku, dostaneme medzi spomínanými zrýchleniami vzťah
$$
    \frac{v^2}{r} = \frac{R}{\sqrt{R^2 + r^2}} \frac{v^2}{\rho},
$$
z čoho vidno, že
$$
    \rho = \frac{Rr}{\sqrt{R^2 + r^2}}.
$$

Druhý spôsob, ktorým mohol Francis merať polomer $r$, je z lokálnej krivosti. Inak povedané, ak by mal Francis na stranách lode kolieska,
ktoré sa voľne otáčajú, polomer krivosti určí z rozdielu ich otáčok. Pri otočení o uhol $\phi$, čo nie je nič iné ako pomer odplávanej
dráhy $s$ a polomeru $r$, by pozoroval, že koliesko bližšie k stredu kružnice prejde dráhu $\left(r-\frac{h}{2}\right)\phi$ a koliesko ďalej zas
$\left(r+\frac{h}{2}\right)\phi$, kde $h$ je šírka lode. Ak takto nameria polomer $r$ na viacerých miestach svojej plavby, tak si potvrdí, že sa
naozaj pohybuje po kružnici a tým sa potvrdzuje aj to, že bod $K$ sa naozaj nachádza na priesečníku všetkých dotykových rovín k Zemi
pozdĺž celej kružnicovej trajektórie. S týmto poznatkom vieme určiť polomer $\rho$ aj geometricky. Pozrime sa na trojuholník $FKS$ a
jeho obsah. Keďže je pravouhlý, možno obsah vypočítať pomocou odvesien $r$ a $R$, ako aj pomocou prepony $\sqrt{R^2 + r^2}$ a výšky $\rho$
kolmej na ňu. Teda
$$
    \frac{1}{2} Rr = \frac{1}{2} \sqrt{R^2 + r^2} \rho,
$$
čo je v zhode s predchádzajúcim výsledkom $\rho = \frac{Rr}{\sqrt{R^2 + r^2}}$.

To, že je tento výsledok naozaj dobrý, možno ľahko overiť na dvoch okrajových prípadoch. Ak $r \to 0$, možno vyňatím $R$ z
menovateľa upraviť výsledok do tvaru $\rho = \frac{r}{\sqrt{1+\frac{r^2}{R^2}}} \to r$, keďže $\frac{r^2}{R^2} \ll 1$. Ako vidíme, v
tejto limite je skutočný polomer $\rho$ zhruba $r$, inak povedané, pre malé kružnice je Zem naozaj lokálne plochá.
Pre $r \to \infty$ by sme mali očakávať, že Francis ide po tom, čo považuje za priamku a teda sa pohybuje po
najväčšej možnej kružnici, teda po tej s polomerom $\rho = R$. A naozaj, ak vo výsledku vyjmeme pre zmenu z menovateľa $r$, dostaneme
$\rho = \frac{R}{\sqrt{\frac{R^2}{r^2}+1}} \to R$, keďže $\frac{R^2}{r^2} \ll 1$.
",10
2c4a482e4a4dc780,fks,"Adam, neohrozený ľudským dôvtipom a praktickým fyzikálnym vzdelaním, sa podujal vyrobiť kladku. Prehodil lano cez pevný, vodorovný valec a začal dvíhať dáke teleso. Na jeho zármutok tento jednoduchý stroj vôbec neuľahčoval prácu tak, ako si predstavoval.

Ako si to predstavoval v skutočnosti, nevie ani on sám, ale ako to je, vie skutočnosť aj bez neho. Zmerajte, ako závisí sila, ktorou podklad brzdí lano, od dĺžky úseku lana dotýkajúceho sa valca.
","Skôr, než začneme merať, si skúsme povedať, prečo by tam vôbec nejaká sila brzdiaca lano mala byť.
Sila, ktorá brzdí lano, je trecou silou, a keďže nás zaujíma trenie pri pohybe lana, zaujíma nás šmykové trenie.

Ako by sme chceli trenie zmerať? Potrebujeme, aby sa závažie a aj celé lano hýbalo takým spôsobom,
aby sme vedeli zistiť silu, ktorá by mala na závažie pôsobiť.
Napríklad to vieme urobiť tak, že sa závažie bude hýbať rovnomerným priamočiarym pohybom,
pričom by sme mali za lano ťahať silou $F_g$.
Kvôli trecej sile budeme ale za lano ťahať menšou silou ako $F_g$,
a tento rozdiel je rovný trecej sile. Keďže ale ""ťahať za lano tak, aby sa závažie hýbalo
rovnomerný priamočiarym pohybom"" nie je jednoduché urobiť presne,
musíme si nájsť nejaký iný pohyb, pri ktorom vieme veľkosť trecej sila vypočítať.

Pohyb, ktorý hľadáme, je pád. Vieme jednoducho vypočítať, alebo aj odmerať, ako dlho by malo závažie padať na zem, ak by padalo voľným pádom.
V prípade, ak si odmeriame ako dlho bude závažie padať s tým,
že sa bude lano dotýkať valca, vieme vypočítať, aká veľká je sila,
ktorou valec lano brzdí. Ako to vypočítať? Poznáme časy,
za ktorý dopadne teleso na zem, s tým, že na neho pôsobí len tiažová sila,
a s tým, že na neho pôsobí aj tiažová, aj trecia sila.

Úlohu sme chceli merať tak, že sme zistili ako dlho padá brzdené závažie, a chceli sme z tohoto údaju na základe toho,
ako by podľa výpočtov malo padať závažie vypočítať, ak by padalo voľným pádom vypočítať, akou silou bolo brzdené.
Bohužiaľ, po prvých výpočtoch z nameraných údajov bolo jasné, že to takto nepôjde, z dôvodu, že ak by nebolo ničím brzdené,
tak by nepadalo voľným pádom, ale bolo by brzdené dlhým lanom, na ktorom bolo zavesené.

Keďže pre výšku pádu $h$, zrýchlenie pádu $a$, závažie hmotnosti $m$, a čas pádu $t$ platí
$$
    F = ma \qquad\text{a zároveň}\qquad h = \frac{1}{2}at^2,
$$
musí platiť
$$
    F = \frac{2mh}{t^2}.
$$

Silu v prípade, keď lano nič nebrzdí, si označme $F_g$. Potom
$$
    F_g = \frac{2mh_{\mathrm{nebrzdené}}}{t_{\mathrm{nebrzdené}}^2}.
$$

V prípade, že je lano brzdené trecou silou (označenou $F_t$), dostávame
$$
    F_{\mathrm{brzdená}} = F_g - F_t = \frac{2mh_{\mathrm{brzdené}}}{t_{\mathrm{brzdené}}^2},
$$
z čoho už jednoducho dostaneme
$$
\begin{aligned}
    F_t &= \frac{2mh_{\mathrm{nebrzdené}}}{t_{\mathrm{nebrzdené}}^2} - \frac{2mh_{\mathrm{brzdené}}}{t_{\mathrm{brzdené}}^2} \\
        &= 2m\left(\frac{h_{\mathrm{nebrzdené}}}{t_{\mathrm{nebrzdené}}^2} - \frac{h_{\mathrm{brzdené}}}{t_{\mathrm{brzdené}}^2}\right).
\end{aligned}
$$

K samotnému meraniu:
Najskôr sme zistili ako dlho padá závažie, ak sa lano ničoho nedotýka,
a potom sme postupne merali ako dlho to trvá, kým dopadne závažie pri rôznych dĺžkach úseku,
na ktorom sa lano a valec dotýkajú.
Ako závažie boli použité dve fľaše s objemom $\SI{3}{\deci\litre}$, a váhou $\SI{0.641}{\kilo\gram}$.
Aby sme zväčšili trenie, a tým minimalizovali chyby merania,
na oceľovú rúrku sme namotali brúsny papier zrnitosti 180.
Výsledný priemer rúrky aj s brúsnym papierom bol potom $\SI{62.43}{\milli\metre}$.

### Merania pre rôzne dĺžky úseku, kde sa lano dotýka valca


|      Č.     |        výška        |           čas        |           $F_g$             |
|:-----------:|:-------------------:|:--------------------:|:---------------------------:|
|      1.     | $\SI{0.62}{\metre}$ | $\SI{0.39}{\second}$ |     $\SI{5.24}{\newton}$    |
|      2.     | $\SI{0.63}{\metre}$ | $\SI{0.37}{\second}$ |     $\SI{5.93}{\newton}$    |
|      3.     | $\SI{0.58}{\metre}$ | $\SI{0.31}{\second}$ |     $\SI{7.82}{\newton}$    |
|      4.     | $\SI{0.60}{\metre}$ | $\SI{0.34}{\second}$ |     $\SI{6.68}{\newton}$    |
| __Priemer__ |                     |                      |   __$\SI{6.42}{\newton}$__  |

Table: _Bez dotyku s valcom (kvôli meraniu $F_g$)_

Z toho priemerného $F_g$ sme na základe nameraných síl, ktoré pôsobia na závažie, vypočítali silu, ktorou sú závažia brzdené.


|      Č.     |      výška          |          čas         | $F_g - F_t$ |          $F_t$           |
|:-----------:|--------------------:|---------------------:|--------------------------------------------------:|-------------------------:|
|      1.     | $\SI{0.57}{\metre}$ | $\SI{0.38}{\second}$ |               $\SI{5.06}{\newton}$                |   $\SI{1.36}{\newton}$   |
|      2.     | $\SI{0.61}{\metre}$ | $\SI{0.38}{\second}$ |               $\SI{5.45}{\newton}$                |   $\SI{0.97}{\newton}$   |
|      3.     | $\SI{0.71}{\metre}$ | $\SI{0.43}{\second}$ |               $\SI{4.92}{\newton}$                |   $\SI{1.49}{\newton}$   |
|      4.     | $\SI{0.61}{\metre}$ | $\SI{0.37}{\second}$ |               $\SI{5.71}{\newton}$                |   $\SI{0.70}{\newton}$   |
|      5.     | $\SI{0.72}{\metre}$ | $\SI{0.40}{\second}$ |               $\SI{5.82}{\newton}$                |   $\SI{0.59}{\newton}$   |
| __Priemer__ |                     |                      |                                                   | __$\SI{0.93}{\newton}$__ |

Table: _Štvrť obvodu ($d = \SI{49.03}{\milli\metre}$)_


|      Č.     |      výška          |         čas          | $F_g - F_t$ |           $F_t$          |
|:-----------:|--------------------:|---------------------:|--------------------------------------------------:|-------------------------:|
|      1.     | $\SI{0.7}{\metre}$  | $\SI{0.45}{\second}$ |               $\SI{4.46}{\newton}$                |   $\SI{1.95}{\newton}$   |
|      2.     | $\SI{0.71}{\metre}$ | $\SI{0.43}{\second}$ |               $\SI{4.98}{\newton}$                |   $\SI{1.43}{\newton}$   |
|      3.     | $\SI{0.70}{\metre}$ | $\SI{0.44}{\second}$ |               $\SI{4.66}{\newton}$                |   $\SI{1.76}{\newton}$   |
|      4.     | $\SI{0.71}{\metre}$ | $\SI{0.48}{\second}$ |               $\SI{3.99}{\newton}$                |   $\SI{2.42}{\newton}$   |
|      5.     | $\SI{0.7}{\metre}$  | $\SI{0.45}{\second}$ |               $\SI{4.47}{\newton}$                |   $\SI{1.94}{\newton}$   |
|      6.     | $\SI{0.7}{\metre}$  | $\SI{0.46}{\second}$ |               $\SI{4.24}{\newton}$                |   $\SI{2.18}{\newton}$   |
|      7.     | $\SI{0.71}{\metre}$ | $\SI{0.45}{\second}$ |               $\SI{4.49}{\newton}$                |   $\SI{1.93}{\newton}$   |
| __Priemer__ |                     |                      |                                                   | __$\SI{1.94}{\newton}$__ |

Table: _Polovica obvodu ($d=\SI{98.06}{\milli\metre}$)_


|      Č.     |       výška         |          čas         | $F_g - F_t$ |           $F_t$          |
|:-----------:|--------------------:|---------------------:|--------------------------------------------------:|-------------------------:|
|      1.     | $\SI{0.59}{\metre}$ | $\SI{0.50}{\second}$ |               $\SI{3.02}{\newton}$                |   $\SI{3.39}{\newton}$   |
|      2.     | $\SI{0.69}{\metre}$ | $\SI{0.48}{\second}$ |               $\SI{3.85}{\newton}$                |   $\SI{2.56}{\newton}$   |
|      3.     | $\SI{0.65}{\metre}$ | $\SI{0.46}{\second}$ |               $\SI{3.93}{\newton}$                |   $\SI{2.48}{\newton}$   |
|      4.     | $\SI{0.67}{\metre}$ | $\SI{0.46}{\second}$ |               $\SI{4.05}{\newton}$                |   $\SI{2.36}{\newton}$   |
|      5.     | $\SI{0.75}{\metre}$ | $\SI{0.49}{\second}$ |               $\SI{4.01}{\newton}$                |   $\SI{2.40}{\newton}$   |
| __Priemer__ |                     |                      |                                                   | __$\SI{2.64}{\newton}$__ |

Table: _Tri štvrtiny obvodu ($d=\SI{147.10}{\milli\metre}$)_


|      Č.     |       výška         |          čas         | $F_g - F_t$ |           $F_t$          |
|:-----------:|--------------------:|---------------------:|--------------------------------------------------:|-------------------------:|
|      1.     | $\SI{0.65}{\metre}$ | $\SI{0.80}{\second}$ |               $\SI{1.31}{\newton}$                |   $\SI{5.10}{\newton}$   |
|      2.     | $\SI{0.54}{\metre}$ | $\SI{0.48}{\second}$ |               $\SI{3}{\newton}$                   |   $\SI{3.41}{\newton}$   |
|      3.     | $\SI{0.72}{\metre}$ | $\SI{0.60}{\second}$ |               $\SI{2.58}{\newton}$                |   $\SI{3.83}{\newton}$   |
|      4.     | $\SI{0.75}{\metre}$ | $\SI{0.84}{\second}$ |               $\SI{1.36}{\newton}$                |   $\SI{5.05}{\newton}$   |
|      5.     | $\SI{0.74}{\metre}$ | $\SI{0.50}{\second}$ |               $\SI{3.81}{\newton}$                |   $\SI{2.60}{\newton}$   |
|      6.     | $\SI{0.67}{\metre}$ | $\SI{0.51}{\second}$ |               $\SI{3.32}{\newton}$                |   $\SI{3.09}{\newton}$   |
|      7.     | $\SI{0.73}{\metre}$ | $\SI{0.54}{\second}$ |               $\SI{3.23}{\newton}$                |   $\SI{3.18}{\newton}$   |
| __Priemer__ |                     |                      |                                                   | __$\SI{3.75}{\newton}$__ |

Table: _Celý obvod ($d=\SI{196.13}{\milli\metre}$)_


|      Č,     |       výška         |          čas         | $F_g - F_t$ |           $F_t$          |
|:-----------:|--------------------:|---------------------:|--------------------------------------------------:|-------------------------:|
|      1.     | $\SI{0.77}{\metre}$ | $\SI{0.95}{\second}$ |               $\SI{1.09}{\newton}$                |   $\SI{5.32}{\newton}$   |
|      2.     | $\SI{0.76}{\metre}$ | $\SI{0.80}{\second}$ |               $\SI{1.53}{\newton}$                |   $\SI{4.88}{\newton}$   |
|      3.     | $\SI{0.65}{\metre}$ | $\SI{0.75}{\second}$ |               $\SI{1.49}{\newton}$                |   $\SI{4.92}{\newton}$   |
|      4.     | $\SI{0.74}{\metre}$ | $\SI{1.07}{\second}$ |               $\SI{0.83}{\newton}$                |   $\SI{5.58}{\newton}$   |
| __Priemer__ |                     |                      |                                                   | __$\SI{5.18}{\newton}$__ |

Table: _Jeden a štvrť obvodu ($d=\SI{254.16}{\milli\metre}$)_


| Dĺžka dotýkajúceho sa úseku | Sila, ktorou je brzdené lano |
|----------------------------:|-----------------------------:|
|    $\SI{0}{\milli\metre}$    |       $\SI{0}{\newton}$      |
|  $\SI{49.03}{\milli\metre}$  |     $\SI{0.93}{\newton}$     |
|  $\SI{98.06}{\milli\metre}$  |     $\SI{1.94}{\newton}$     |
|  $\SI{147.10}{\milli\metre}$ |     $\SI{2.64}{\newton}$     |
|  $\SI{196.13}{\milli\metre}$ |     $\SI{3.75}{\newton}$     |
|  $\SI{254.16}{\milli\metre}$ |     $\SI{5.18}{\newton}$     |

Table: _Výsledná tabuľka priemerných nameraných hodnôt_

Z týchto meraní sme následne urobili graf:


Podľa grafu to vyzerá, že trecia sila je približne exponenciálne závislá na dĺžke úseku, kde sa lano dotýka valca.

Ku koncu riešenia experimentálky sa zvyknú uvádzať chyby merania. Inak tomu nebude ani teraz.
Váhu závažia sme odmerali s presnosťou na $\SI{\pm 1}{\gram}$.
Priemer trubky sme merali mikrometrom s presnosťou na $\SI{+-0.01}{\milli\metre}$.
Čas dopadu sme zisťovali z videa pomocou programu _Tracker_, ktoré pochádzalo z kamery so snímkovacou frekvenciou 100 fps.
Výšku, z ktorej závažie padalo sme zisťovali tiež z videa, rovnako pomocou _Trackeru_,
interpoláciou na základe zmeranej výšky hornej hrany rúrky.

Najvýraznejšia chyba merania je podľa nás to, že sa lano popri tom, ako závažie padalo rôzne vlnilo,
a keďže sme sa ho snažili pridržiavať, aby sa dotýkalo stále na rovnako veľkom úseku, mohli sme ho niekedy spomaľovať.
Toto spomalenie bolo ale približne pri všetkých meraniach rovnaké, takže výslednú závislosť neovplyvní.

Ako druhú najväčšiu chybu merania by sme ale okrem toho, že že so snímkovacou frekvenciou 100 fps
vedela naša kamera nahrávať len v rozlíšení 960p (ktoré je síce dostatočné, ale mohlo by byť lepšie),
považoval to, že nie vždy sa nám podarilo pustiť lano naraz, ale to púšťanie niekedy mohlo byť postupné.
Táto chyba síce nie je veľká, ale pri takto presne nameraných ostatných údajoch je výrazná.

Ďalšia vec, ktorá výrazným spôsobom ovplyvňovala presnosť merania bola,
že ako sa lano trelo o brúsny papier, trhali sa jednotlivé vlákna lana,
ktoré sa zachytávali do brúsneho papiera, a ovplyvňovali merania náhodným spôsobom podľa toho, koľko vlákien sa do brúsneho papiera zachytilo.
",6
9cd363010e3bff77,fks,"Našu úpornú snahu poodhaliť taje termodynamiky sa niekto pokúša zhatiť. Do valca s piestom s plochou $S$ s $N$ časticami ideálneho plynu umiestnil pružinu s tuhosťou $k$ a nulovou pokojovou dĺžkou. Týmto kanadským žartíkom sa však nenecháme odradiť. Ako vyzerajú pre náš plyn jednoduché termodynamické deje (izobarický, izochorický, izotermický a adiabatický) v $pV$, $pT$ a $VT$ diagramoch, kde $p$ nie je skutočný tlak plynu, ale zdanlivý tlak daný dodatočnou silou, ktorou treba tlačiť piest nadol, aby zostal nehybný?
","Mary sa prihodilo, že tento kanadský žartík má rozlúsknuť.
Najprv zistila, že nulová pokojová dĺžka znamená, že
čím je piest vyššie, tým viac sa pružina pokúša ťahať piest
nadol, lebo je predĺžená. Teda platí $F=-k x$.

Ako bude vyzerať stavová rovnica uvažovaná pre náš plyn?
Vieme, že pre sily platí $F_{\mathrm{my}} = F_{\mathrm{plyn}} - F_{\mathrm{pružina}}$.
Tieto sily vyjadríme cez príslušné tlaky (plochy sú rovnaké, vykrátia sa):
$$
    p_{\mathrm{my}} = p_{\mathrm{plyn}} - p_{\mathrm{pružina}}.
$$


Tlak plynu vyjadríme pomocou stavovej rovnice
$p_{\mathrm{plyn}}=\frac{N k_B T}{V}$. Pre tlak pružiny dostaneme
$$
    p_{\mathrm{pružina}} = \frac{F}{S} = \frac{-kx}{S} = \frac{-k V}{S^2}.
$$
Tu sme predĺženie pružiny $x$ sme vyjadrili ako aktuálnu výšku uzavretej
nádoby $\frac{V}{S}$.

Dosadíme $p_{\mathrm{plyn}}$ a $p_{\mathrm{pružina}}$ do rovnice s tlakmi a
dostaneme stavovú rovnicu pre náš tlak (odteraz budeme písať $p \equiv p_{\mathrm{my}}$):
$$
    p = \frac{N k_B T}{V} - \frac{-k V}{S^2}.
$$

Teraz ju už len treba príslušne upravovať -- podľa toho, aký dej prebieha.

### Izotermický dej
Vidíme, že $p$ je dané funkciou $\frac{1}{V}-V$. To je
akoby funkcia $y=\frac{1}{x}-x$. Ľahko určíme priesečník s osou $V$ -- stačí,
ak $p=0$, viď obrázok. Ostatné diagramy sa veľmi líšiť nebudú.

Prečo ide tlak do záporných hodnôt? Je to tlak, akým tlačíme my.
Ak je záporný, zodpovedá to zápornej sile a teda v takomto prípade
piest ťaháme hore. Nastane to práve vtedy, keď objem plynu je veľký,
teda piest je natiahnutý a pružina už priveľmi tlačí späť a túto silu
musíme kompenzovať smerom hore. Pri veľkom objeme je i tlak plynu
zanedbateľný, pretože zlomok $\frac{N k_B T}{V}$ bude malý.


### Izochorický dej
$pV$ a $VT$ diagramy sú zrejmé. Ešte $pT$.
Vždy pri kreslení diagramov vychádzame zo stavovej rovnice. Vidíme, že
$p$ je úmerné $T$. Bude to preto akoby lineárna funkcia, avšak posunutá
(píšem ""akoby"", pretože diagramy nezaznačujú funkcie, ale všetky stavy,
v ktorých plyn spĺňa stavovú rovnicu deja). Posunutie začiatku
určíme, ak sa pozrieme na prípad $p = 0$. Dostaneme
$$
    \frac{N k_B T}{V}=\frac{k V}{S^2},
$$
a odtiaľ
$$
    T = \frac{k V^2}{S^2} \frac{1}{N k_B},
$$
čo je bod, kedy je $p = 0$, a teda je to bod, kde diagram pretína os $T$.
Obdobne, keď položíme $T = 0$ zistíme, kedy pretne os $p$, viď graf.


### Izobarický dej
Nezabudneme na zadanie, že vždy keď sa hovorí o tlaku, myslí sa tlak,
ktorý vyvolávame my. Keďže $p$ je konštantný, $pV$ a $pT$ diagramy sú zrejmé.
Avšak $VT$ diagram treba rozlúsknuť. Ako na to? Je to opäť hra s funkciami.
Treba si uvedomiť, že s meniacou sa teplotou sa príslušne bude meniť objem,
pretože tlak, ktorým pôsobíme, musí byť konštantný. Budeme sa snažiť nájsť
nejakú funkčnú závislosť $V$ od $T$, v ktorej $p$ bude konštanta.
Upravíme stavovú rovnicu nasledovne:
$$
    pV = N k_B T - \frac{k V^2}{S^2}.
$$

Po úprave na štvorec dostaneme
$$
    \left(\frac{p S}{2 \sqrt{k}} + \sqrt{k}\frac{V}{S}\right)^2 - \left(\frac{p S}{2 \sqrt{k}}\right)^2 = N k_B T.
$$

Ešte predelíme $N k_B T$ a z tejto formy vyčítame, kam sa nám posunie začiatok ""súradnicovej sústavy"".

Ktoré osi a kde ich diagram pretne? Máme kvadratickú rovnicu:
$\frac{k V^2}{S^2} + p V - N k_B T=0$. Predstavme si to ako
funkciu $x^2$. Vypočítame korene (cez diskriminant) a dostaneme
$$
    V = -\frac{p}{2 k} \mp \frac{S^2}{2 k} \sqrt{p^2+4 \frac{k N k_B T}{S^2}}.
$$

To budú naše priesečníky na ""véčkovej osi"", lebo sme to počítali pre $V$.
A máme diagram.

",4
fb0a01e3ecf01bd1,fks,"Nervy má občas Kaja na Andreja riadne. Minule ju naštval tak, že chytila nohu svojho obdĺžnikového stola s hmotnosťou $M$, dĺžkou $a$ a šírkou $b$, odtrhla ju a hodila po ňom. Našťastie, nohy Kajinho stola sú zanedbateľne ľahké (teda ťažisko stola ostalo stále na priesečníku uhlopriečok dosky) a Andrej sa uhol. Noha stola preletela von oknom. Kaja, aby predišla prípadnej katastrofe s nestabilným stolom, si do rohu stola oproti chýbajúcej nohe položila jej obľúbený kvetináč so slnečnicou s hmotnosťou $m$.

Akými silami teraz tlačí každá z troch nôh stola na zem?
","Hrany stola si označme $A$, $B$, $C$ a $D$ a ťažisko stola $T$.
Uvažujme, že Kaja ulomila nohu pod bodom $A$. Kvetináč potom musela
položiť do protiľahlého bodu $C$. Tiažová sila, ktorá pôsobí na samotný
stôl, pôsobí v ťažisku $T$ a tiažová sila pôsobiaca na kvetináč pôsobí
v bode $C$.

Rovnakou silou (ale opačného smeru), akou pôsobí stôl na jednotlivé
nohy, pôsobia aj nohy na stôl. Označme si tieto sily $F_B$, $F_C$ a
$F_D$ a tiažové sily $F_M = Mg$ a $F_m = mg$.

Máme teda tri neznáme sily. K nim budeme potrebovať logicky tri rovnice.
Prvou z nich by mohla byť rovnica, ktorá nám hovorí, že súčet všetkých
síl je rovný nule (keďže sa stôl nepohybuje). Jednu by sme mali, už nám
stačia iba dve. Keďže stôl ani nerotuje, bude zrejme aj súčet momentov
síl vzhľadom na ľubovoľný bod nulový. Zoberme napríklad bod $C$.
Vzhľadom na tento bod majú sily $F_C$ a $F_m$ nulový moment síl a ostanú
nám iba tri sily. Sila $F_B$ má moment sily $M_B = F_B b$, ktorý je
kolmý na silu $F_B$ aj na rameno $b$[^1], t.j. má smer rovnobežný
s priamkou $AB$. Sila $F_D$ má moment sily $M_D = F_D a$, ktorý má smer
rovnobežný s priamkou $AD$. Sila $F_M$ má moment sily o veľkosti
$$M_M = \frac{1}{2}F_M \sqrt{a^2 + b^2}\,,$$ pričom tento moment sily má
zložky v oboch smeroch, konkrétne v smere rovnobežnom s $AB$ má zložku
$M_{Mx} = F_M b/2$ a v smere kolmom na $AB$ je to zložka
$M_{My}= F_M a/2$.

Keďže momenty síl musia v oboch smeroch dávať nulový súčet, získavame
dve rovnice, ktoré sme potrebovali $$\begin{align*}
  F_B b &= \frac{1}{2} F_M b\,,\\
  F_D a &= \frac{1}{2} F_M a\,\text{.}
\end{align*}$$ Z týchto troch rovníc veľmi ľahko zistíme riešenie. Na
nohu, ktorá leží pod kvetináčom pôsobí iba tiažová sila kvetináča
$F_C = mg$ a na zvyšné dve nohy je rovnomerne rozložená tiaž stola
$F_B = F_D = Mg/2$. Týmito silami pôsobia aj samotné nohy na zem.
Rovnaký výsledok by sme dostali, keby sme počítali momenty síl vzhľadom
na ľubovoľný iný bod. Pre ľubovoľný bod totiž musí platiť, že vektorový
súčet momentov síl je rovný nule, pretože stôl sa v žiadnom smere
neotáča. V každom bode tak dostaneme dve rovnice o dvoch neznámych,
pretože momenty síl si môžeme rozložiť do dvoch kolmých smerov. Z týchto
rovníc je už potom ľahké získať hľadané sily.

[^1]: Moment sily je vektor ktorý vypočítame ako vektorový súčin
    $\vec{M}=\vec{r}\times\vec{F}$. Moment sily je preto vždy kolmý na
    silu aj na rameno sily. Navyše, ak sa pozeráme na stôl zhora, tak
    moment sily musí pôsobiť v smere hodinových ručičiek ak sila pôsobí
    smerom nahor a proti smeru hodinových ručičiek ak sila pôsobí smerom
    nadol.
",4
16041e3e82fb6233,fks,"Andrej našiel v spoločenskej miestnosti obruč a ako správny fyzik ju hneď začal skúmať.

Máme obruč, ktorá sa točí uhlovou rýchlosťou $\\omega$ okolo svojho priemeru, ktorý je rovnobežný s vektorom gravitačného zrýchlenia. Na obruči je hmotný bod, ktorý sa po nej môže voľne pohybovať. Ktoré miesta na obruči sú pre bod rovnovážnymi polohami? Ktoré z nich sú stabilné a ktoré labilné?
","Skôr, ako sa pustíme do riešenia úlohy, tipnime si riešenie.
Určite predpokladáme, že nejaká rovnovážna poloha bude
v najvyššom bode obruče (a pravdepodobne bude labilná). Ďalej
by mohla byť nejaká rovnovážna poloha v najnižšom bode obruče
(tá bude asi stabilná^[SPOILER ALERT: Nebude vždy
stabilná.]). Bude rovnovážna poloha aj niekde inde? Ešte by
možno mohla byť niekde medzi a asi bude najzaujímavejšia časť
úlohy spočítať, či a aká to je rovnovážna poloha a kde presne je.

Na celú situáciu sa budeme pozerať z pohľadu pozorovateľa,
ktorý sa otáča spolu s obručou. Tento pozorovateľ vidí obruč
ako statickú. Cena za to je, že hmotný bod bude vnímať
odstredivú silu.

Na náš hmotný bod tak pôsobia v podstate tri sily -- tiažová,
odstredivá a nejaká sila od obruče. Sila od obruče je však
len nejaká taká sila, ktorá spôsobuje, že hmotný bod bude
stále pripevnený k obruči. To zariadi tak, že akonáhle by na
hmotný bod mala pôsobiť nejaká sila v radiálnom smere (t.\ j.
do stredu alebo od stredu obruče), obruč bude na bod
pôsobiť tak, aby sa táto sila vyrušila. Preto nás
z tiažovej a odstredivej sily budú zaujímať iba ich zložky
v smere dotyčnice ku kružnici tvorenej obručou.

Tieto zložky nie je náročné vypočítať pomocou elementárnej
geometrie. Trochu krajšie to však ide analytickou geometriou.
Zaveďme súradnice tak, aby stred obruče bol v bode $(0, 0)$
a smer tiažového zrýchlenia bol klasicky $(0, -g)$. Potom bod,
ktorý zodpovedá uhlu $\alpha$, bude mať súradnice
$\vec{r} = (r \cos\alpha, r \sin\alpha)$, kde $r$ je
polomer obruče. Jednotkový dotyčnicový vektor v tomto bode potom
bude $\vec{n} = (- \sin\alpha, \cos\alpha)$. Celú situáciu
nám stačí vyriešiť pre
$\alpha \in \left[-\frac{\pi}{2}, \frac{\pi}{2}\right]$,
pre druhú polovicu obruče to bude platiť rovnako.

Na hmotný bod s hmotnosťou $m$ pôsobí tiažová sila
$\vec{F_g} = (0, - m g)$ a ak sa hmotný bod nachádza v bode
$(r \cos\alpha, r \sin\alpha)$, zložku tiažovej sily
v smere dotyčnice spočítame pomocou skalárneho súčinu
$$
    \vec{F_{g_t}} = (\vec{F_g} \cdot \vec{n}) \vec{n} = -m g \cos(\alpha) \vec{n}.
$$

Táto sila tak má veľkosť $m g \cos\alpha$ a pôsobí
v smere^[To je pre $\alpha \in \left[-\frac{\pi}{2}, \frac{\pi}{2}\right]$
podľa očakávania smerom nadol.] $-\vec{n}$.

Pokračujme odstredivou silou. Bod s polohovým vektorom
$\vec{r}$ sa z pohľadu nerotujúceho pozorovateľa pohybuje
po kružnici s polomerom $r \cos\alpha$. Odstredivá sila
pôsobiaca v tomto bode je preto
$\vec{F_o} = (m \omega^2 r \cos\alpha, 0)$. Jej zložka
v smere $\vec{n}$ je
$$
    \vec{F_{o_t}} = (\vec{F_o} \cdot \vec{n}) \vec{n} = - m \omega^2 r \cos(\alpha) \sin(\alpha) \vec{n}.
$$

Táto sila má teda veľkosť^[A pre
$\alpha \in \left[-\frac{\pi}{2}, \frac{\pi}{2}\right]$
sínus mení znamienko v bode $\alpha = 0$, takže táto sila
smeruje vždy smerom k bodu, v ktorom
$\alpha = 0$.] $m \omega^2 r \cos\alpha \left|\sin\alpha\right|$.

Aby bol hmotný bod v rovnovážnej polohe, musí platiť
$\vec{F_{g_t}} + \vec{F_{o_t}} = 0$. Upravujme túto podmienku

$${
    -m g \cos(\alpha) \vec{n} - m \omega^2 r \cos(\alpha) \sin(\alpha) \vec{n} &= 0, \\
    -m \cos\alpha (g + \omega^2 r \sin\alpha) \vec{n} &= 0.
}$$

Označme $\vec{F}$ vektor na ľavej strane poslednej rovnice.
Ten je nulový, ak platí
$\cos\alpha = 0$, alebo ak $g + \omega^2 r \sin\alpha = 0$.
Prvý vzťah má na uvažovanom intervale riešenia
$\alpha = \pm \frac{\pi}{2}$.

Uhol $\alpha = \frac{\pi}{2}$ zodpovedá bodu hore na obruči.
Toto je v zhode s očakávaniami o rovnovážnej polohe. Aby sme zistili,
či je stabilná, pozrime sa na vektor $\vec{F}$ pre uhly blízke
$\frac{\pi}{2}$. Pre uhol $\frac{\pi}{2} - \epsilon$ má vektor
$\vec{F}$ tvar $\vec{F} = - k \vec{n}$ pre nejakú kladnú konštantu
$k$. Takže na bod, ktorý mierne vychýlime z rovnovážnej polohy,
pôsobí sila v smere opačnom ako $\vec{n}$, čo je smerom z rovnovážnej
polohy. Rovnako bude hmotný bod utekať od rovnovážnej polohy aj
pri vychýlení na uhol $\frac{\pi}{2} + \epsilon$. Takže táto
rovnovážna poloha je labilná.

Podobné úvahy môžeme spraviť aj pre $\alpha = - \frac{\pi}{2}$,
čo je ďalší bod, kde sme očakávali rovnovážnu polohu. Tu si už ale
musíme uvedomiť, že pre veľké hodnoty $\omega$ môže už byť zátvorka
$(g + \omega^2 r \sin\alpha)$ záporná. Uhly vieme voliť
dostatočne blízke $- \frac{\pi}{2}$, čiže vieme spraviť
$\sin\alpha$ ľubovoľne blízke $-1$. Hraničná podmienka preto bude
$g - \omega^2 r = 0$. Takže ak $g \geq \omega^2 r$, bude toto
stabilná poloha. V opačnom prípade to bude labilná
poloha^[Ak platí presne $g = \omega^2 r$, takže
$(g + \omega^2 r \sin\alpha) \geq 0$, a teda aj v tomto prípade
ide o stabilnú polohu.].

Zostáva prípad $g + \omega^2 r \sin\alpha = 0$, čiže
$\sin\alpha = - \frac{g}{\omega^2 r}$. Ľavá strana je sínus
niečoho, takže môže byť len z intervalu $\left[-1, 1\right]$.
Vzhľadom na to, že pravá strana je určite záporná, musí platiť
$- \frac{g}{\omega^2 r} \geq -1$, alebo po prenásobení $-1$ máme
$\frac{g}{\omega^2 r} \leq 1$. Opäť sa tak dostáva do hry
podmienka $g \leq \omega^2 r$. V tomto prípade máme novú
rovnovážnu polohu v bode zodpovedajúcom uhlu
$\alpha = \arcsin\left(- \frac{g}{\omega^2 r}\right)$. V prípade
$g = \omega^2 r$ sa toto redukuje na rovnovážnu polohu
z predošlého odseku. Predpokladajme preto $g < \omega^2 r$.
Keďže robíme arkussínus z niečoho záporného, dostaneme uhol
medzi $0$ a $-\frac{\pi}{2}$. To ale nič nezmení na tom, že
kosínus z tohto uhla bude kladný a rovnakým hrajkaním sa ako
doteraz zistíme, že táto rovnovážna poloha je stabilná.

Aby sme to zhrnuli, rovnovážne polohy vyzerajú takto:

- Poloha navrchu $\left(\alpha = \frac{\pi}{2}\right)$ je vždy
  labilná rovnovážna poloha.

- Ak $g \geq \omega^2 r$, poloha naspodku
  $\left(\alpha = - \frac{\pi}{2}\right)$ je stabilná rovnovážna poloha.

- Ak $g < \omega^2 r$, poloha naspodku
  $\left(\alpha = - \frac{\pi}{2}\right)$ je labilná rovnovážna poloha
  a stabilná rovnovážna poloha je pre
  $\alpha = \arcsin\left(- \frac{g}{\omega^2 r}\right)$.

### Pokročilejšie riešenie

Naznačíme ešte jedno riešenie, ktoré využíva
derivácie. No aj ak si sa s nimi nestretol/-a,
môže byť základná myšlienka poučná. Je založená na tom,
že ak sme v statickej situácii, rovnovážne polohy sú
v bodoch, kde potenciál^[Teda potenciálna energia telesa
vydelená jeho hmotnosťou. Riešenie by bolo rovnako správne,
aj ak by sme miesto potenciálu rátali s potenciálnou energiou]
nadobúda extrémy -- v minime je stabilná poloha,
v maxime labilná poloha.

Ak sa na našu úlohu pozeráme vo vzťažnej sústave spojenej
s obručou (ako sme to robili aj v predošlom riešení),
sme skutočne v statickej situácii. Daň za to je v tomto
prípade komplikovanejší potenciál. Tak ho poďme spočítať.
Potenciál za gravitačnú silu je klasicky $V_g = g y$, kde
$y$ je zvislá súradnica, čiže v danom bode
$\vec{r} = (r \cos\alpha, r \sin\alpha)$ má veľkosť
$V_g (\alpha) = g r \sin\alpha$.

S potenciálom od odstredivej sily to bude možno trochu
komplikovanejšie. Typický riešiteľ sa s ním totiž ešte
asi nestretol. Tak ho skúsime uhádnuť. Spomeňme si, že
odstredivá sila má veľkosť $F_o = m \omega^2 x$. To je
podozrivo podobný tvar ako tvar sily od pružiny, ktorá je
$F = - k x$ a ktorej potenciál je
$V = \frac{1}{2} \frac{k}{m} x^2$. Jediný rozdiel
s našou odstredivou silou je, že v našom prípade je
$k = - m \omega^2$. Takže potenciál odstredivej sily
je^[Prípadne sme si mohli tento fakt spočítať
integrovaním odstredivej sily.]
$V_o = - \frac{1}{2} \omega^2 x^2$. Pre daný bod
$\vec{r}$ je teda
$V_o (\alpha) = - \frac{1}{2} \omega^2 (r \cos\alpha)^2$.

Pracujeme tak s potenciálom
$$
    V(\alpha) = V_g (\alpha) + V_o (\alpha) = g r \sin\alpha - \frac{1}{2} \omega^2 (r \cos\alpha)^2.
$$

Hľadáme extrémy potenciálu ako funkcie uhla $\alpha$,
a tak derivujme $V(\alpha)$ a položme ho rovné nule
$$
    V'(\alpha) = g r \cos\alpha + \omega^2 r^2 \cos\alpha \sin\alpha \overset{!}{=} 0
$$

Po úprave to je rovnaká podmienka na polohu rovnovážnej polohy
ako v predošlom riešení.

Aby sme zistili, kedy ide o stabilnú a kedy o labilnú
polohu, spočítajme ešte druhú deriváciu $V(\alpha)$ a zisťujme
znamienko v bodoch, kde boda prvá derivácia nulová
$$
    V''(\alpha) = - g r \sin\alpha + \omega^2 r^2 (\cos^2 \alpha - \sin^2 \alpha).
$$
Postupne dostávame

- $V''\left(\frac{\pi}{2}\right) = - g r - \omega^2 r^2 < 0$, takže
  pre $\alpha = \frac{\pi}{2}$ nadobúda $V$ lokálne
  maximum, a teda je táto poloha labilná.

- $V''\left(-\frac{\pi}{2}\right) = r (g - \omega^2 r)$ vedie na rovnakú
  podmienku stability ako v predošlom riešení.

- $V''\left(\arcsin\left(-\frac{g}{\omega^2 r}\right)\right) = \frac{(\omega^2 r + g)(\omega^2 r - g)}{\omega^2}$,
  čo je vzhľadom na podmienku $g < \omega^2 r$ vždy
  (keď je toto vôbec rovnovážna poloha) kladné číslo,
  takže táto poloha je vždy stabilná.

Tým sme dostali rovnaký výsledok ako v predošlom riešení.
",6
160ecb54a517dd46,fks,"Kúzelný deduško sa rozhodol po mnohých rokoch v rozprávkach modernizovať svojho tátoša a vymenil ho za trabanta. Jeho nový trabant má päť prevodových stupňov, motor, ktorý zvláda pracovať na otáčkach od tisíc po dvetisíc a maximálna rýchlosť na prvom prevodovom stupni je desať kilometrov za hodinu. Na základe týchto údajov urobte čo najlepší horný odhad maximálnej rýchlosti auta kúzelného deduška.
","Na základe údajov v zadaní máme určiť *horný odhad* maximálnej rýchlosti
auta. To znamená, že máme vymyslieť taký model auta, ktorý spĺňa
požiadavky zo zadania a spomedzi najvyšších rýchlostí všetkých
mysliteľných spĺňajúcich zadanie je jeho najvyššia rýchlosť
najvyššia.[^1]

Motor auta roztáča hriadeľ, a ten pomocou ozubených prevodov roztáča
kolesá auta. Rôznym počtov zubov na kolesách a na hriadeli je
zabezpečená rôzna rýchlosť otáčania sa kolies a motora, a to v pomere
počtu zubov. Pri samotnom preradení sa tento pomer zmení tým, že sa
jedno ozubené koliesko vymení za druhé, a tým sa zmení aj pomer otáčok
motora a kolies auta.

Počas preraďovania sa nemôže zmeniť rýchlosť auta (auto nedokáže
zrýchliť ani spomaliť za taký krátky čas). Čo sa mení, sú preto otáčky
motora, a nie otáčky kolies. Zamyslime sa preto, ako bude fungovať auto,
ktoré nám umožní dosiahnuť čo najvyššie otáčky kolies, a teda aj
rýchlosť.

Na prvom prevodovom stupni pri $2\,000\unit{rpm}$ ide auto rýchlosťou
$10\unit{\kmh}$. Pri preradení klesnú otáčky na $1\,000\unit{rpm}$
(nižšie nemôžu). Auto na druhom stupni postupne zrýchľuje na maximálne
otáčky a dosiahne rýchlosť $20\unit{\kmh}$. Toto sa opakuje aj na
treťom, štvrtom a piatom stupni. Auto takto zdvojnásobí svoju rýchlosť
celkom štyrikrát a dosiahne výslednú maximálnu rýchlosť:
$$2\cdot 2\cdot 2\cdot 2\cdot 10\unit{\kmh} = 160\unit{\kmh}$$

Mnohí z vás si povedali, že údaje v zadaní nie sú dostačujúce a zistili
si rôzne údaje z internetu. Tým pádom riešili inú úlohu, ktorá, aj keď
bola správne vyriešená, nemohla byť ocenená plným počtom bodov. Žiadne
ďalšie väčšie problémy sa nevyskytli.

[^1]: Túto vetu si čítajte dovtedy, kým jej neporozumiete.
",1
8f17fab70db8ad86,fks,"Kubko zastal vo svojej (nevytunenej) plechovke na červenej, keď tu zrazu vedľa neho na prechode vidí čakať dokonalého bežca, ktorý dokáže dosiahnuť maximálnu rýchlosť až $\\SI{42}{\\kilo\\metre\\per\\hour}$. Dokonalý športovec si chce dokázať svoju dokonalosť, a preto začne bežať hneď v okamihu, keď jemu aj Kubkovi zasvieti zelená. Po štarte zrýchľuje až na svoju maximálnu rýchlosť a vtedy sa obzrie. V akej vzdialenosti od seba uvidí Kubkovo auto? Kubko sa samozrejme celý čas rozbieha s maximálnym zrýchlením svojho auta. Zrýchlenie auta i bežca odhadnite.

_Uvažujte, že bežec aj auto sa pohybujú po (spoločnej) priamke._
","Úlohou bolo odhadnúť zrýchlenie Kubkovej nevytunenej plechovky a zrýchlenie dokonalého bežca.
Následne bolo treba vypočítať, v akej vzdialenosti za bežcom bude Kubkovo auto v momente,
keď bežec dosiahne svoju maximálnu rýchlosť $\SI{42}{\kilo\metre\per\hour}$.
Tak sa na to poďme pozrieť.

Na internete sa vieme dočítať, že Usain Bolt, najrýchlejší
bežec na Zemi, bežal so zrýchlením $\SI{9.5}{\meter\per\second\squared}$.
Pre nášho dokonalého bežca teda môžeme rátať približne rovnaké zrýchlenie.

Ďalej bolo potrebné odhadnúť  zrýchlenie Kubkovho auta.
Priemerná ""plechovka"" zrýchli z $\SI{0}{\kilo\meter\per\hour}$ na
$\SI{100}{\kilo\meter\per\hour}$ zhruba za $\num{9}$ až $\num{12}$ sekúnd.
Zrýchlenie odhadneme rýchlo zo vzťahu
$$
    v = a_k t \quad\Rightarrow\quad
    a_k = \frac{v}{t} \approx \frac{\SI{27.78}{\meter\per\second}}{\SI{11}{\second}}
    \approx \SI{2.53}{\meter\per\second\squared}.
$$

Pri zrýchlení $\SI{9.5}{\metre\per\second\squared}$ bude bežcovi
trvať čas $t_b$, kým dosiahne svoju maximálnu rýchlosť
$\SI{42}{\kilo\metre\per\hour}$. Za tento čas sa bežec
dostane do vzdialenosti $s_b$. Ostáva len dopočítať,
do akej vzdialenosti $s_k$ sa dostane Kubko na svojej
plechovke za tento čas $t_b$:
$${
    t_b &=& \frac{v_b}{a_b}
        &=& \frac{\SI{\frac{42}{3.6}}{\meter\per\second}}{\SI{9.5}{\meter\per\second\squared}}
        &\approx& \SI{1.23}{\second}. \\
    s_b &=& \frac{1}{2} a_b t_b^2
        &=& \frac{1}{2} \SI{9.5}{\meter\per\second\squared} \cdot \left(\SI{1.23}{\second}\right)^2
        &\approx& \SI{7.19}{\meter}, \\
    s_k &=& \frac{1}{2} a_k t_b^2
        &=& \frac{1}{2} \SI{2.53}{\meter\per\second\squared} \cdot \left(\SI{1.23}{\second}\right)^2
        &\approx& \SI{1.91}{\meter}. \\
}$$

Z toho dostávame výsledok
$$
    s = s_b - s_k \approx \SI{7.19}{\meter} - \SI{1.91}{\metre} \approx \SI{5.28}{\meter}.
$$

Teda v momente, keď bežec dosiahne svoju maximálnu rýchlosť a otočí sa,
bude Kubko zhruba $\SI{5.3}{\meter}$ za ním (rozdiel prejdených dráh).

Dobré by bolo ešte poznamenať, že po celý čas sme rátali s konštantnými
zrýchleniami ako bežca, tak aj Kubkovho auta. Tým, že úloha bola
zameraná najmä na odhad, sa, samozrejme, výsledky môžu líšiť.
Rovnako boli niektoré hodnoty mierne aproximované, no vzhľadom
na povahu úlohy to bolo celkom namieste.
",1
686da77cca9b02e8,fks,"Pri jazde na bicykli sa nám roztrhlo brzdové lanko od zadného kolesa. Akoby naschvál, keď ideme dolu kopcom, nám do cesty vbehne mačka, a tak naplno brzdíme prednou brzdou. Pri takto intenzívnom brzdení by sme na rovine zabrzdili z rýchlosti $\\SI{10}{\\metre\\per\\second}$ na dráhe $\\SI{10}{\\metre}$ (koleso neprešmykuje). Odhadnite, aký môže byť maximálny sklon svahu, aby sme s bicyklom nepreleteli cez predné koleso. V akej najmenšej vzdialenosti od mačky musíme začať brzdiť, aby sme sa pri maximálnom sklone svahu ešte stihli vyhnúť zrážke?
","Zo zadania máme informáciu, že z rýchlosti $v=\SI{10}{\metre\per\second}$
zabrzdíme na dráhe $s=\SI{10}{\m}$. To by sme mohli využiť na získanie
informácie o maximálnom zrýchlení (spomalení) bicykla a tým pádom
aj o veľkosti brzdnej sily. Avšak nedá sa to urobiť jednoduchšie?

Predpokladajme, že bicykel s jazdcom majú celkovú hmotnosť $m$. Tým
ale poznáme počiatočnú energiu bicykla pred začatím brzdenia $E=\frac{1}{2}mv^{2}$.
Po zastavení má bicykel nulovú energiu, takže nejaké sily museli konať
prácu.

Zamyslime sa nad tým, aké sily sú pôvodcom tohto brzdenia. Je jasné,
že zdrojom tejto práce sme my tým, že sme zatiahli za páčku. Lenže
počítať takto vykonanú prácu je trošku problematické.

Je dôležité uvedomiť si, kde dochádza k stratám energie. Zadanie hovorí,
že koleso pri brzdení neprešmykuje, takže na kontakte koleso-vozovka
k žiadnym stratám energie nedochádza. Jediným miestom je teda kontakt
bŕzd s kolesom. Uvažovať budeme klasické čeľusťové brzdy, takže toto
miesto leží prakticky na okraji kolesa.


Čo sa teda pri brzdení deje? Zatiahneme za páčku a pomocou lanka sa
zovrú čeľuste bŕzd, čím vyvolajú brzdnú silu $F$ na obvode kolesa.
Všimnime si, že rovnaký efekt by sme dosiahli, keby sme priamo pôsobili
na okraj kolesa silou $F$, takže prácu $W$ potrebnú na zabrzdenie
možno počítať pomocou tejto sily $F$ a nie podľa toho, akou silou
pôsobíme pri zatiahnutí páčky.

Predpokladajme, že brzdíme rovnomerne, takže sila $F$ je konštantná
počas celého brzdenia. Potom prácu vypočítame ako obyčajný súčin tejto
sily a dráhy, na ktorej pôsobí. Tým, že brzdná sila pôsobí prakticky
na okraji kolesa a koleso neprešmykuje, je táto dráha rovná brzdnej
dráhe bicykla $s$. Tým pádom $W=Fs$.

Dajme do rovnosti počiatočnú energiu bicykla a prácu brzdnej sily.
Odtiaľ vieme získať informáciu o veľkosti brzdnej sily
$$
    F = \frac{mv^{2}}{2s}.
$$ {#eq:brzdna_sila}

Teraz už pristúpme k situácii, keď ideme dolu kopcom. Predpokladajme
sklon svahu $\alpha$. Situácia vyzerá ako na obrázku. To, čo rozhoduje
o tom, či sa v konečnom dôsledku pri brzdení prevrátime alebo nie,
sú momenty síl. Momenty síl budeme počítať vzhľadom na bod, okolo
ktorého sa bude bicykel v prípade prevrátenia otáčať. Je ním os predného
kolesa.

Aké sily na bicykel pôsobia? V prvom rade je to tiažová sila $F_{G}=mg$
pôsobiaca nadol a normálové sily $N_{P}$ a $N_{Z}$, ktorými pôsobí
svah na predné a zadné koleso. Po začatí brzdenia k nim pribudne ešte
brzdná sila $F$ pôsobiaca na okraji kolesa.

Zrátajme si momenty týchto síl. Moment vypočítame ako obyčajný súčin
veľkosti sily a dĺžky ramena sily, t. j. vzdialenosti vektorovej
priamky sily^[Vektorová priamka je priamka, na ktorej sila leží.]
od osi otáčania, ktorou je os predného kolesa.

V prípade sily $N_{P}$ jej vektorová priamka prechádza priamo osou
otáčania, takže jej moment je nulový. Moment sily $N_{Z}$ nás nezaujíma,
pretože iba zabezpečuje to, že za bežných okolností sa bicykel neotáča.
V momente, keď sa bicykel začne pri brzdení pretáčať, zadné koleso
sa nadvihne a vtedy je $N_{Z}=0$, čiže aj jej moment je v tomto prípade
nulový.

Záver je, že o tom, či sa bicykel pri brzdení prevrhne, rozhodujú
len momenty tiažovej a brzdnej sily. Moment brzdnej sily má veľkosť
$Fr$, kde $r$ je polomer kolesa, a spôsobuje otáčanie v zápornom
zmysle. Moment tiažovej sily je $mgx$, kde $x$ je horizontálna vzdialenosť
ťažiska bicykla s cyklistom od osi predného kolesa, a pôsobí v kladnom
zmysle.

Teraz už vieme povedať, za akých okolností sa bicykel pri brzdení
prevrhne. Za prevrhnutie je zodpovedná brzdná sila. Tiažová sila sa
naopak snaží brzdnú silu umravniť. K prevrhnutiu teda dôjde, ak moment
brzdnej sily je väčší než moment tiažovej sily. Pre hraničný prípad
platí $Fr=mgx$.^[Prísne vzaté, toto je podmienka pre nadvihnutie zadného kolesa.
Stále sa môže stať, že pri brzdení sa zadné koleso nadvihne, no akt brzdenia netrvá dostatočne dlho na to,
aby sa spoločné ťažisko cyklistu s bicyklom do momentu zastavenia bicykla dostalo nad os otáčania,
a teda bicykel sa neprevráti, ale dosadne späť na zadné koleso. Dôsledok bude taký,
že skutočný hraničný sklon svahu, kedy sa bicykel ešte neprevráti, bude o čosi väčší, než sklon,
ktorý dostaneme naším odhadom. O koľko, to samozrejme závisí na rýchlosti,
z ktorej brzdíme.] S využitím ({@eq:brzdna_sila}) dostávame
$$x = \frac{v^{2}r}{2sg}\text{.}$$ {#eq:x_momenty}

Zatiaľ sme nikde nespomenuli sklon svahu a pritom to je to, čo nás
zaujíma. Kde tu teda sklon svahu vystupuje? Na sklone závisí rameno
tiažovej sily $x$. Vyjadrime si ho z geometrie problému. Na to ale
potrebujeme lokalizovať ťažisko bicykla s cyklistom.

Zvoľme si dva význačné smery dané spojnicou kolies a kolmicou na ňu.
Nech ťažisko leží vo vzdialenosti $a$ za osou predného kolesa a výške
$b$ nad spojnicou kolies. Potom rameno tiažovej sily možno vyjadriť ako
$$x = a\cos{\alpha} - b\sin{\alpha}\text{.}$$ {#eq:x_geometria}

Dajme do rovnosti výrazy ({@eq:x_momenty}) a ({@eq:x_geometria}).
Odtiaľ už možno dopočítať hraničný sklon svahu $\alpha$. Pri výpočte
využijeme, že $\alpha$ je ostrý uhol, a teda jeho sínus i kosínus
sú kladné. Potom $\cos\alpha=+\sqrt{1-\sin^{2}\alpha}$. Postupnými
úpravami dostávame
$$x=a\sqrt{1-\sin^{2}\alpha}-b\sin\alpha\text{,}$$
$$\sin^{2}\alpha+\frac{2bx}{a^{2}+b^{2}}\sin\alpha+\frac{x^{2}-a^{2}}{a^{2}+b^{2}}=0\text{,}$$
$$\sin\alpha=\frac{-bx\pm a\sqrt{a^{2}+b^{2}-x^{2}}}{a^{2}+b^{2}}\text{,}$$
kde $x$ je dané výrazom ({@eq:x_momenty}). Hľadáme riešenie,
ktoré dáva kladný ostrý uhol. Vidíme, že ho dostávame, keď vezmeme
riešenie pre ""+"", teda
$$\alpha = \arcsin\left(\frac{a\sqrt{a^{2}+b^{2}-x^{2}}-bx}{a^{2}+b^{2}}\right)\text{.}$${#eq:sklon}

Dopracovali sme sa k nejakému výsledku, takže by sme sa mali zamyslieť
nad tým, či zodpovedá tomu, čo by sme očakávali. Predstavme si, že
naše brzdy sú veľmi slabé. V takom prípade brzdná dráha je veľmi veľká.
Výraz ({@eq:x_momenty}) potom ide do nuly. Keď v ({@eq:sklon})
položíme $x=0$, dostaneme $\alpha = \arcsin\left(\frac{a}{\sqrt{a^{2}+b^{2}}}\right)$,
čo zodpovedá takému sklonu svahu, kedy ťažisko je priamo nad osou
predného kolesa, takže i zanedbateľne slabé brzdenie spôsobí prevrátenie.
Vidíme, že výsledok je konzistentný s tým, čo očakávame, takže môžeme
o čosi pokojnejšie spávať, že sme to vyriešili dobre.

Nájdime ešte numerický odhad. Na to potrebujeme odhadnúť polohu ťažiska
a polomer kolesa. Povedzme, že $a=b=\SI{0.5}{\metre}$ a $r=\SI{30}{\centi\metre}$.
V takom prípade dostávame $\alpha \doteq \ang{32.75}$.

Prv než sa dostaneme k druhej otázke, povedzme si, čo by sa zmenilo,
keby sme uvažovali kotúčové brzdy namiesto čeľusťových. Pre kotúčové
brzdy platí, že k brzdeniu dochádza bližšie k osi otáčania vo vzdialenosti
$\rho < r$, takže brzdná sila $\tilde{F}$ teraz pôsobí na dráhe $\tilde{s}=N\cdot2\pi\rho$,
kde $N=\frac{s}{2\pi r}$ je počet otáčok kolesa od začiatku brzdenia
do zastavenia, čiže $\tilde{s}=\frac{\rho}{r}s$. Z rovnosti počiatočnej
energie a vykonanej práce teraz dostávame $\tilde{F}=\frac{r}{\rho}\frac{mv^{2}}{2s}=\frac{r}{\rho}F$,
takže kotúčové brzdy vyvolávajú pri rovnakej brzdnej dráhe väčšiu
silu. To by mohlo naznačovať, že aj jej moment by mohol byť väčší
a teda k prevráteniu bicykla by mohlo dôjsť skôr. Nenechajme sa však
zmiasť. Tým, že sila $\tilde{F}$ pôsobí vo vzdialenosti $\rho < r$,
jej moment je $\tilde{F}\rho=\frac{r}{\rho}F\rho=Fr$, čo je presne
rovnaký moment, aký spôsobovali čeľusťové brzdy, takže nezáleží na
tom, aký typ bŕzd používame.

Pristúpme konečne k druhej otázke. Tu by mal byť výpočet už priamočiary.
Opäť budeme vychádzať z energetickej bilancie. Jediný rozdiel oproti
rovine je, že v tomto prípade sa mení aj potenciálna energia. Predpokladajme,
že bicykel zastane na dráhe $s^{\prime}$, takže brzdná sila vykoná
prácu $W^{\prime}=Fs^{\prime}$. Tá sa má rovnať celkovému poklesu
energie $E^{\prime}=\frac{1}{2}mv^{2}+mg\mathop{\Delta h}$, kde $\Delta h=s^{\prime}\sin\alpha$
je výškový rozdiel, ktorý cyklista prekoná, kým zastane. Využijúc
({@eq:brzdna_sila}) odtiaľ dostávame
$$s^{\prime}=\frac{v^{2}s}{v^{2}-2gs\sin\alpha}\text{,}$$ {#eq:brzdna_draha_svah}

kde $\alpha$ je daná výrazom ({@eq:sklon}). Už len dosadiť číselné
hodnoty a dostaneme numerický výsledok.

Hups. Keď tak urobíme, dostávame zápornú dráhu $s^{\prime}\doteq\SI{-122}{\metre}$.
No nič to, niekde sme sa sekli pri nahadzovaní do kalkulačky, tak
to skúsme ešte raz. Znova tá istá chyba?! A znova? Do tretice ten
istý výsledok? To už nebude náhoda! Kde sme teda urobili chybu? Veď
náš postup musel byť správny.

Nech $t_{0}$ je čas, v ktorom sme začali brzdiť a mali sme vtedy
rýchlosť $v$ dolu kopcom. Predpokladajme teraz ale, že aj pred časom
$t_{0}$ sme brzdili rovnako, takže všetky zrýchlenia boli aj vtedy
rovnaké. V takom prípade nám záporná brzdná dráha hovorí, že nulovú
rýchlosť sme mali v nejakom čase $t < t_{0}$, čiže vyššie na svahu.
Jediné rozumné vysvetlenie je, že aj napriek brzdeniu stále zrýchľujeme.
Poďme to overiť.

Uvažujme, že sa na svahu posunieme o malú vzdialenosť $d$. Brzdy
na tejto dráhe vykonajú prácu $\delta W=Fd$. Potenciálna energia
zatiaľ klesne o $\delta U=mgd\sin\alpha$. To znamená, že kinetická
energia sa musí zmeniť o $\delta T=\delta U-\delta W=\left(mg\sin\alpha-F\right)d$.
Aby kinetická energia klesala, musí byť $\delta T<0$, teda $F>mg\sin\alpha$.
Využijúc ({@eq:brzdna_sila}) dostávame
$$\sin{\alpha} < \frac{v^{2}}{2sg}\text{.}$$ {#eq:podmienka_spomalovania}

Pre dané numerické hodnoty to vychádza $\alpha < \ang{30}$,
lenže sklon svahu je až $\alpha \doteq \ang{32.75}$, takže
nech sa akokoľvek snažíme, len s prednou funkčnou brzdou sa zrážke
nevyhneme.

### Komentár k riešeniam

Ukázalo sa, že táto úloha spôsobila o čosi väčšie problémy, než by sa čakalo. Často sa objavovali nasledovné dve chyby.

Prvou z nich bolo, že ste za os otáčania brali bod kontaktu predného kolesa so zemou. To samozrejme môžete,
lenže potom by bicykel nevykonával translačný pohyb len v smere svahu. Predstavte si, že z papiera vystrihneme bicykel
a položíme ho na nakreslenú priamku predstavujúcu povrch zeme. Teraz spodok predného kolesa prišpendlíme na tú priamku
a bicykel otočíme. Časť predného kolesa by sa dostala pod túto priamku, takže vidíme,
že prevracanie bicykla nemožno modelovať transláciou v smere svahu a rotáciou okolo bodu dotyku kolesa so zemou.
Ak však za bod rotácie zvolíme os otáčania predného kolesa, tento problém nenastane.

Omnoho väčšou chybou bolo, že ste sa rozhodli riešiť úlohu v neinerciálnej sústave, a potom ste zabúdali na jeden moment sily.
Voľba vzťažnej sústavy pohybujúcej sa spolu s bicyklom sa javila ako dobrý nápad. Veď v nej je predsa bicykel v pokoji,
takže sa stačí zamerať na otáčanie. Správne ste pridali neinerciálnu zotrvačnú silu,
a následne ste porovnávali jej moment s momentom tiažovej sily. Ale moment! Nezabudli ste na niečo?
Rovnice zapísané v nejakej vzťažnej sústave popisujú, ako daný fyzikálny systém vidíme v tejto sústave.
Predpokladajme, že váš popis pomocou momentov zotrvačnej a tiažovej sily je správny. Ďalej predpokladajme, že sa bicykel prevracia,
čiže podľa tohto matematického popisu musí byť moment zotrvačnej sily väčší než moment tiažovej sily.
Prejdime teraz späť do inerciálnej sústavy. V matematickom popise sa to prejaví tak, že odstránime neinerciálnu zotrvačnú silu.
To ale znamená, že jediný moment, ktorý zostane, je moment tiažovej sily, a teda v inerciálnej sústave by sme mali pozorovať,
že sa bicykel neprevracia. Je toto správne? No zrejme nie. Tak kde sa stala chyba? Zabudli ste totiž na to,
že i v neinerciálnej sústave sa na bicykli točia kolesá, takže keď zovrieme čeľuste bŕzd, tak predné koleso bude na brzdy
(a tým pádom na bicykel) pôsobiť trecou silou, ktorá má nenulový moment a snaží sa bicykel prevrátiť.
Aké z toho plynie ponaučenie? Neinerciálne vzťažné sústavy sú fuj a treba sa im vyhnúť, pokiaľ to je možné.

Práve uvedené chyby väčšinou nespôsobovali veľké chyby v odhadoch. Pri bodovaní sme boli benevolentní
a ak ste sa aj dopustili niektorej z nich, no dostali ste rozumné odhady a správne ste ich zdôvodnili,
tak ste stále mohli dostať plný počet bodov. Rozpätie vašich odhadov bolo skutočne široké -- od $\ang{0}$ až po vyše $\ang{70}$.
",7
371b45c1219efb54,fks,"Slečna Noetherová^[Pre tých, čo neboli na poslednom zimnom sústredení, naše zlatíčko Pľyš.] si zaobstarala nádherné dokonale symetrické rovinné matematické kyvadlo dĺžky $l$, ktoré umiestnila medzi dve vertikálne sklenené dosky, aby mohla overovať symetrie časopriestoru. Na to však musí vedieť merať čas, a na to jej poslúži kyvadlo.

Nebol by v tom čert, teda presnejšie bol, keby za rohom nestál pán Heisenberg^[Maťo], ktorý zaryte tvrdí, že ""Pravá krása je skrytá v asymetriách!"". Preto sa rozhodol, že bod závesu kyvadla aj s dvomi vertikálnymi sklenenými doskami^[Kyvadlo sa tak teda môže hýbať len v tenkej medzere medzi doskami, ktoré rotujú spolu s kyvadlom.] nechá rotovať uhlovou rýchlosťou $\\Omega$.

Celé rovinné matematické kyvadlo teraz rotuje okolo osi prechádzajúcej bodom závesu ležiacej v rovine kyvadla (pozri obrázok). Vďaka tejto skutočnosti sa kyvadlo začne oneskorovať. Za aký najkratší čas sa kyvadlo oneskorí o pol periódy?
","Takže poďme na to! Ako prvé si musíme vyjasniť, prečo by sa vôbec malo rotujúce
kyvadlo oneskorovať. Pozrime sa naň vo vzťažnej sústave spojenej so
sklenenými doskami, takže trajektórie oboch kyvadiel vyzerajú navlas
rovnako, akurát časový priebeh polohy závažia kyvadla na tejto trajektórii
je v jednotlivých prípadoch odlišný. V čom sa rotujúce kyvadlo líši
od obyčajného? V ničom... lenže ho popisujeme v neinerciálnej vzťažnej
sústave, preto naň pôsobí okrem tiažovej i neinerciálna odstredivá
sila. Pozrime sa, ako sa to prejaví na pohybe kyvadla.

Aby sme mali referenčné výsledky, popíšme v krátkosti správanie nerotujúceho
kyvadla. Podrobnú analýzu tu nebudeme robiť, pretože predpokladáme,
že problematika obyčajného matematického kyvadla je všeobecne známa.^[Ak nie je: výpočet je rovnaký ako pre ""rotujúce"" matematické
kyvadlo s nulovou uhlovou rýchlosťou, t. j. bez odstredivej sily.] Po vychýlení kyvadla z rovnovážnej polohy naň pôsobí tiažová sila
nenulovým momentom, ktorý sa ho snaží vrátiť do rovnovážnej polohy.
V priblížení malých výchyliek koná kyvadlo harmonický pohyb s uhlovou
frekvenciou $\omega_{0}=\sqrt{g/l}$, a teda perióda obyčajného
matematického kyvadla je
$$
    T_{0}=2\pi\sqrt{\frac{l}{g}}\text{.}
$$

Teraz môžeme pristúpiť k analýze rotujúceho kyvadla. Budeme vychádzať
z druhej vety impulzovej, ktorá hovorí, že časová zmena momentu hybnosti
je rovná celkovému pôsobiacemu momentu síl.^[Pri analýze rotačného pohybu je dobré uvedomiť si analógiu s translačným
pohybom. Príslušné pohybové rovnice dostaneme formálnou zámenou zodpovedajúcich si veličín:
hybnosť -- moment hybnosti, sila -- moment sily, hmotnosť -- moment zotrvačnosti, zrýchlenie -- uhlové zrýchlenie...]
Matematicky vyjadrené
$$
    \frac{\Delta\vec{L}}{\Delta t}=\vec{M}\text{.}
$$

V zmysle analógie s translačným pohybom^[$\left|\frac{\Delta\vec{p}}{\Delta t}\right|=ma$]
$\left|\frac{\Delta\vec{L}}{\Delta t}\right|=J\epsilon$.
Nech je kyvadlo vychýlené o uhol $\phi$ z rovnovážnej polohy,
napríklad v kladnom zmysle. Potom naň pôsobí tiažová sila momentom
veľkosti
$$
    \left|\vec{M_G}\right|=\left|\vec{r_G}\times\vec{F_G}\right|=r_{G\bot}mg=mgl\sin\phi\text{.}
$$

Priradíme mu znamienko ""-"", pretože sa snaží vrátiť kyvadlo do
rovnovážnej polohy, t. j. pôsobí v zápornom zmysle. Toto zatiaľ platí aj pre
nerotujúce kyvadlo. Lenže v prípade rotácie roviny kmitania uhlovou
rýchlosťou $\Omega$ pôsobí aj odstredivá sila svojím momentom veľkosti
$$
    \left|\vec{M_o}\right|=\left|\vec{r_o}\times\vec{F_o}\right|=r_{o\bot}\cdot m\Omega^{2}\rho=l\cos\phi\cdot m\Omega^{2}l\sin\phi=\frac{1}{2}ml^{2}\Omega^{2}\sin\left(2\phi\right)\text{.}
$$

Odstredivá sila ""odtláča"" kyvadlo od rovnovážnej polohy, t. j.
jej moment pôsobí v kladnom zmysle, preto mu priradíme znamienko ""+"".
Moment ťahovej sily lanka je nulový.
Teraz už môžeme sformulovať pohybovú rovnicu rotujúceho matematického
kyvadla
$$
J\epsilon=-mgl\sin\phi+\frac{1}{2}ml^{2}\Omega^{2}\sin\left(2\phi\right)\text{.}
$$

V priblížení malých uhlov platí $\sin x\approx x$. Matematické kyvadlo
predstavuje hmotný bod na nehmotnom závese, preto $J=ml^{2}$. Aplikovaním
týchto vzťahov dostávame
$$
\epsilon+\left(\frac{g}{l}-\Omega^{2}\right)\phi=0\text{.}
$$

Za predpokladu, že $g>l\Omega^{2}$, v tom spoznávame rovnicu harmonického
oscilátora s uhlovou frekvenciou $\omega=\sqrt{g/l-\Omega^{2}}$.
Perióda kmitania rotujúceho matematického kyvadla je teda
$$
T=2\pi\sqrt{\frac{l}{g-l\Omega^{2}}}>T_{0}\text{.}
$$

Zadanie sa nás pýta na čas $\tau$, za ktorý sa rotujúce kyvadlo oneskorí
o polperiódu oproti obyčajnému matematickému kyvadlu. Znamená to,
že za tento čas rotujúce kyvadlo prekmitne $n$-krát, teda $\tau=nT$,
zatiaľ čo obyčajné kyvadlo prekmitne $\left(n+\frac{1}{2}\right)$-krát,
čiže $\tau=\left(n+\frac{1}{2}\right)T_{0}$. Dajme tieto vyjadrenia
do rovnosti a dosaďme periódy. Jednoduchými matematickými úpravami
dostaneme:
$$
2\pi n\sqrt{\frac{l}{g-l\Omega^{2}}}\overset{!}{=}2\pi \left(n+\frac{1}{2}\right)\sqrt{\frac{l}{g}}
$$
$$
n^{2}-\frac{g-l\Omega^{2}}{l\Omega^{2}}n-\frac{g-l\Omega^{2}}{4l\Omega^{2}}=0
$$
$$
n=\frac{\sqrt{g-l\Omega^{2}}}{2l\Omega^{2}}\left(\sqrt{g-l\Omega^{2}}\pm\sqrt{g}\right)
$$

Z vyjadrenia $n$ v tomto tvare vidíme, že kladný počet prekmitnutí
dostaneme pre ""+"", čomu zodpovedá čas
$$
\tau=nT=\frac{\pi}{\Omega^{2}}\left(\sqrt{\frac{g}{l}-\Omega^{2}}+\sqrt{\frac{g}{l}}\right)\text{.}
$$

## Poznámka pre náročných ##

V tomto momente sme sa dopracovali k výsledku, takže môžeme byť spokojní.
Alebo žeby nie? V priebehu výpočtu sme narazili na situáciu, v ktorej
sme predpokladali, že $g>l\Omega^{2}$.

Čo by sa ale stalo, keby kyvadlo rotovalo tak rýchlo, že by táto podmienka
nebola splnená? V takom prípade by riešenie pohybovej rovnice kyvadla
neviedlo na harmonické kmity, ale na exponenciálny nárast výchylky.
Znamená to, že by kyvadlo začalo šialene rotovať? Nie, pretože nami
odvodená linearizovaná pohybová rovnica platí len pre malé výchylky.

Tak čo sa teda deje v prípade vysokej uhlovej rýchlosti otáčania?
Aby sme to vedeli rozhodnúť, pozrime sa na to, ako sa mení celkový
moment sily pôsobiaci na kyvadlo v závislosti od výchylky
$$
M=-mgl\sin\phi+ml^{2}\Omega^{2}\sin\phi\cos\phi=ml\sin\phi\left(l\Omega^{2}\cos\phi-g\right)\text{.}
$$

Kyvadlo je v rovnovážnej polohe, keď naň pôsobí nulový moment sily.
Hneď vidíme, že poloha $\phi_{0}=0$ je rovnovážnou polohou za
každých okolností. Ako však naša analýza ukázala, je stabilná,
t. j. umožňuje harmonické kmitanie, len kým $\Omega<\sqrt{\frac{g}{l}}$,
a potom sa stáva nestabilnou. Avšak pri prekročení tejto uhlovej rýchlosti
sa objavuje nová rovnovážna poloha $\phi_{0}=\arccos\frac{g}{l\Omega^{2}}$,^[Táto rovnovážna poloha sa objavuje, až keď $g\leq l\Omega^{2}$, pretože
argument funkcie $\arccos$ nemôže byť väčší než 1.] ktorá je stabilnou, takže kyvadlo prejde do tejto novej polohy a
bude okolo nej kmitať.

Ako bonus si skúste spočítať, že takéto kmitanie je naozaj možné. Na
prvý pohľad sa to môže zdať ako totálny humus, ale je to naozaj spočítateľné.
Hint: postup je úplne rovnaký, akurát výchylku tentokrát merajte od rovnovážnej polohy $\phi_{0}$.

## Komentár k riešeniam ##

Pri opravovaní som nenarazil na žiadnu chybu, ktorá by sa hromadne vyskytovala, preto by som tu chcel uviesť len dve poznámky.

Väčšina z vás na rozdiel od vzoráku riešila túto úlohu pomocou síl. Tento postup vás doviedol k správnemu výsledku,
pretože sa jednalo o matematické kyvadlo. V prípade fyzikálneho kyvadla by ste sa však momentom síl a druhej vete impulzovej nevyhli.
Preto odporúčam osvojiť si postup použitý vo vzoráku.

Po druhé by som vás chcel vyzvať, aby ste upravovali výsledky do ľudskejšej podoby.
Isteže, výraz, ktorý je vďaka zloženým zlomkom na papieri vyšší než dlhší, s početnými odmocninami môže mať svoje čaro.
Nechcem si ale predstaviť, ako ho nahadzujete do kalkulačky, keby ste chceli numerický výsledok.
Týmto chcem pochváliť Legolasa, ktorý ako jediný myslel na opravovateľa a výsledok uviedol v stráviteľnom tvare.
",9
3d84f29248ce8563,fks,"Kvík je, ako všetci vieme, veľký vesmírny entuziasta. Má doma parádny ďalekohľad, za ktorým trávi povážlivú časť svojho voľného času. Dovidí s ním až do istej vzdialenej galaxie, v ktorej minule zazrel kurióznu dvojhviezdu. Pozostávala z dvoch rovnako hmotných hviezd. Kvík sa rozhodol zistiť, akou rýchlosťou sa vzďaľuje spoločné ťažisko dvojhviezdy od Zeme. Za týmto účelom zmeral frekvenciu jednej spektrálnej čiary zo spektra dvojhviezdy. Keď boli obe hviezdy a Zem na jednej priamke, nameral frekvenciu $f_0$. Keď bola spojnica hviezd kolmá na smer k Zemi, pozoroval Kvík dvojicu spektrálnych čiar s frekvenciami $f\_+$ a $f\_-$. Teraz si to už potrebuje len zrátať. Pomôžte mu s výpočtami.
","Prvá vec, ktorú si musíme uvedomiť, je dôvod, prečo Kvík pozoruje
v rozličných postaveniach hviezd rozličné frekvencie tej istej spektrálnej
čiary. Po chvíľke dumania prídeme na to, že jediným rozumným vysvetlením
je Dopplerov jav v spojení s tým, aký pohyb hviezdy vykonávajú. Tie
totiž obiehajú okolo spoločného ťažiska rýchlosťou $v$, ktoré sa
navyše od Zeme vzďaľuje rýchlosťou $u$. Keď sú teda obe hviezdy a
Zem na jednej priamke, obe hviezdy sa od Zeme pohybujú rýchlosťou
$u$. Keď je spojnica hviezd kolmá na smer k Zemi, vtedy sa jedna
z hviezd pohybuje vzhľadom na Zem rýchlosťou $u+v$ a druhá rýchlosťou
$u-v$. To je dôvodom, prečo Kvík pozoruje dvojicu spektrálnych čiar.


Keď sme prišli na príčinu rozdielov vo frekvencii tej istej spektrálnej
čiary, môže sa zdať, že už máme vyhraté. Stačí to už len nahádzať
do rovníc a vybúchať z nich rýchlosť $u$. Alebo žeby nie? Pripomeňme,
že zmenu frekvencie pri Dopplerovom jave popisuje rovnica
$$
    f' = f\,\frac{c\pm w_{r}}{c\pm w_{s}}\text{,}
$${#eq:KD}

kde $c$ je rýchlosť vlnenia, $w_{r}$ je rýchlosť pozorovateľa (receiver)
a $w_{s}$ je rýchlosť zdroja (source). Znamienka vyberáme podľa toho,
ktorým smerom sa pozorovateľ a zdroj pohybujú. Prípustné sú všetky
štyri kombinácie.

V našom prípade je $c$ rýchlosť svetla. Ale čo sú naše rýchlosti
$w_{r}$ a $w_{s}$? Na prvý pohľad je zjavné, že výsledok závisí
na voľbe vzťažnej sústavy. Otázka znie, ako volíme vzťažnú sústavu.
Aby sme si na to zodpovedali, uvažujme názornejší príklad --
dve autá pohybujúce sa oproti sebe. Vtedy máme na výber vzťažné sústavy
spojené s jednotlivými autami, s babkou stojacou na zastávke či s
Jožkom utekajúcim na autobus, ale aj akúkoľvek inú vzťažnú sústavu.

Niekomu by mohlo napadnúť, že vzťažnú sústavu volíme podľa toho, o
kým pozorovanú frekvenciu sa zaujímame, teda ak nás zaujíma, akú frekvenciu
počuje babka, tak situáciu popisujeme v babkinej sústave. Ale čo potom
vo vzťahu[@eq:KD] robí rýchlosť $w_r$, keď tá by musela
byť vždy nulová? Tá rýchlosť tam nebude len tak, a preto táto voľba
nemôže byť správna.

V skutočnosti volíme vzťažnú sústavu spojenú s prostredím, v ktorom
sa vlnenie šíri. V prípade zvuku je tým prostredím vzduch. A čo v
prípade svetla? Teória relativity hovorí, že svetlo sa vo všetkých
vzťažných sústavách šíri rovnako, teda v prípade svetla výsledok nemôže
závisieť na voľbe vzťažnej sústavy. To je však v rozpore so vzťahom[@eq:KD],
preto ten nemôže popisovať Dopplerov jav pre svetlo.

Vzťah[@eq:KD] je odvodený na základe Galileiho transformácií,
ktoré sú nerelativistické. Keby sme využili relativistické Lorentzove
transformácie, dostali by sme odlišný vzťah
$$
    f'=f\sqrt{\frac{c\pm w}{c\mp w}}\text{.}
$${#eq:RD}

Jeho odvodenie tu nebudeme vykonávať, keďže čitateľ si ho vie jednoducho
vyhľadať v dostupnej literatúre či na webe. Len poznamenajme, že v
čitateli aj v menovateli vystupuje rovnaká rýchlosť $w$, ktorá je
vzájomnou rýchlosťou zdroja a pozorovateľa, preto výsledok nezávisí
na voľbe vzťažnej sústavy. V tomto prípade sú prípustné len dve kombinácie
znamienok -- vždy vyberáme rozdielne znamienka, pričom
ich voľba závisí na tom, či sa objekty od seba vzďaľujú alebo či sa
k sebe približujú.

Tú zaujímavejšiu časť úlohy máme za sebou. Teraz sa už môžeme pustiť
do počítania. Nech je skutočná frekvencia spektrálnej čiary $f$.
Pre pozorované frekvencie potom platí
$$\begin{aligned}
    f_+^{2} &= f^{2} \frac{c-\left(u+v\right)}{c+\left(u+v\right)}\text{,} \\
    f_-^{2} &= f^{2} \frac{c-\left(u-v\right)}{c+\left(u-v\right)}\text{,} \\
    f_0^{2} &= f^{2} \frac{c-u}{c+u}\text{.}
\end{aligned}$${#eq:fp}

Vylúčme zo sústavy rovníc skutočnú frekvenciu spektrálnej čiary $f$ predelením prvých dvoch rovníc v [@eq:fp] treťou.
Po niekoľkých jednoduchých úpravách sa dopracujeme do tvaru
$$\begin{aligned}
    f_+^{2} \left(u^2+uv-cv-c^2\right) & = f_0^{2}\left(u^{2}+uv+cv-c^{2}\right)\text{,}\\
    f_-^{2} \left(u^2-uv+cv-c^2\right) & = f_0^{2}\left(u^{2}-uv-cv-c^{2}\right)\text{.}
\end{aligned}$${#eq:fmfo}

Vidíme, že obe rovnice sú lineárne vo $v$ a kvadratické v $u$. Zaujímame
sa o rýchlosť vzďaľovania dvojhviezdy $u$, preto z oboch rovníc vyjadrime
obežnú rýchlosť hviezd $v$:
$$
    v = \frac{\left(u^2-c^2\right)\left(f_{0}^{2}-f_{+}^{2}\right)}{f_{+}^{2}\left(u-c\right)-f_{0}^{2}\left(u+c\right)}\text{,}\\
$${#eq:vp}

$$
    v =\frac{\left(u^{2}-c^{2}\right)\left(f_{0}^{2}-f_{-}^{2}\right)}{f_{-}^{2}\left(c-u\right)+f_{0}^{2}\left(c+u\right)}\text{.}
$${#eq:vm}

Veľmi nás teší, že v oboch rovniciach sa vyskytuje rovnaký faktor
$\left(u^{2}-c^{2}\right)$, pretože keď rovnice medzi sebou predelíme,
tento faktor z nich vypadne, čím sa efektívne zníži stupeň rovnice
z kubickej na lineárnu. Postupnými úpravami dospejeme ku konečnému
výsledku
$$
u=\frac{f_{+}^{2}f_{-}^{2}-f_{0}^{\text{ 4}}}{\left(f_{+}^{2}-f_{0}^{2}\right)\left(f_{-}^{2}-f_{0}^{2}\right)}c\text{.}
$${#eq:u}

Niekoho by mohlo napadnúť, že vzájomné rýchlosti hviezd a Zeme sú
veľmi malé v porovnaní s rýchlosťou svetla, preto by malo byť možné
vzťah[@eq:RD] linearizovať. Aplikujme naň Taylorov rozvoj
$$
   f' = f\sqrt{\frac{c-w}{c+w}}=f\sqrt{\frac{1-\frac{w}{c}}{1+\frac{w}{c}}}=f\left(1-\frac{w}{c}+\frac{1}{2}\left(\frac{w}{c}\right)^{2}+\bar{\mathit{o}}\left(\left(\frac{w}{c}\right)^{2}\right)\right)\text{.}
$$

Uvažujme najskôr rozvoj len do prvého rádu. V takom prípade dostaneme
sústavu rovníc
$$\begin{aligned}
f_{+} & =f\left(1-\frac{u+v}{c}\right)\text{,}\\
f_{-} & =f\left(1-\frac{u-v}{c}\right)\text{,}\\
f_{0} & =f\left(1-\frac{u}{c}\right)\text{.}
\end{aligned}$$

Okamžite vidíme, že táto sústava je ekvivalentná použitiu klasického
Dopplera vo vzťažnej sústave zdroja vlnenia. Keď ju však začneme riešiť,
narazíme na problém, pretože z nej vypadnú všetky rýchlosti a dostaneme
len podmienku pre frekvencie
$$
    f_{0}=\frac{f_{+}+f_{-}}{2}\text{,}
$$

ktorá hovorí, že v priblížení do prvého rádu musí byť frekvencia $f_{0}$
aritmetickým priemerom zvyšných dvoch.

Aby sme sa dopracovali k nejakému výsledku, musíme teda uvažovať Taylorov
rozvoj až do druhého rádu:
$$\begin{aligned}
    f_{+} & =f\left(1-\frac{u+v}{c}+\frac{\left(u+v\right)^{2}}{2c^{2}}\right)\text{,}\\
    f_{-} & =f\left(1-\frac{u-v}{c}+\frac{\left(u-v\right)^{2}}{2c^{2}}\right)\text{,}\\
    f_{0} & =f\left(1-\frac{u}{c}+\frac{u^{2}}{2c^{2}}\right)\text{.}
\end{aligned}$$

Opäť z rovníc vylúčime frekvenciu $f$ predelením rovníc medzi sebou:
$$\begin{aligned}
    \frac{f_{+}}{f_{0}} & =\frac{2c^{2}-2uc-2vc+u^{2}+v^{2}+2uv}{2c^{2}-2uc+u^{2}}\text{,}\\
    \frac{f_{-}}{f_{0}} & =\frac{2c^{2}-2uc+2vc+u^{2}+v^{2}-2uv}{2c^{2}-2uc+u^{2}}\text{.}
\end{aligned}$$

Tentokrát sme dostali o čosi komplikovanejšiu sústavu, keďže obe rovnice
sú kvadratické v $u$ i vo $v$. Nás však nič tak ľahko nezastraší.
Pozrieme sa na ne naším odborným okom a hneď vidíme, že keď ich sčítame
a odčítame medzi sebou, tak sa o čosi zjednodušia:
$$\begin{aligned}
    \frac{f_{+}+f_{-}}{f_{0}} & =\frac{4c^{2}-4uc+2u^{2}+2v^{2}}{2c^{2}-2uc+u^{2}}\text{,}\\
    \frac{f_{+}-f_{-}}{f_{0}} & =\frac{-4vc+4uv}{2c^{2}-2uc+u^{2}}\text{.}
\end{aligned}$$

Z týchto rovníc už nie je problém vyjadriť obežnú rýchlosť $v$ v
relatívne jednoduchom tvare:
$$\begin{aligned}
    \left|v\right| & =\sqrt{\left(\frac{f_{+}+f_{-}}{2f_{0}}-1\right)\left(2c^{2}-2uc+u^{2}\right)}\text{,}\\
    v & =\frac{\left(f_{+}-f_{-}\right)\left(2c^{2}-2uc+u^{2}\right)}{4f_{0}\left(u-c\right)}\text{.}
\end{aligned}$$

Aby sme sa zbavili absolútnej hodnoty a odmocniny, dajme do rovnosti
kvadráty obežnej rýchlosti. Dopracujeme sa ku rovnici, ktorá je kvadratická
v $u$ a neobsahuje rýchlosť $v$, a teda už nemáme najmenší problém
nájsť riešenie:
$$\begin{gathered}
u^{2}-2cu+\frac{8f_{0}\left(f_{+}+f_{-}-2f_{0}\right)-2\left(f_{+}-f_{-}\right)^{2}}{8f_{0}\left(f_{+}+f_{-}-2f_{0}\right)-\left(f_{+}-f_{-}\right)^{2}}c^{2}=0\text{,}\\
u=c\left(1\pm\sqrt{1-\frac{8f_{0}\left(f_{+}+f_{-}-2f_{0}\right)-2\left(f_{+}-f_{-}\right)^{2}}{8f_{0}\left(f_{+}+f_{-}-2f_{0}\right)-\left(f_{+}-f_{-}\right)^{2}}}\right)\text{.}
\end{gathered}$$

Fyzikálne riešenie je to so znamienkom mínus, keďže $\left|u\right|\overset{!}{<}c$.
Pozorný čitateľ by mohol namietať, že náš výsledok nemôže byť správny,
pretože narábame s relativistickým Dopplerovým javom a pritom sme
použili klasický vzťah na skladanie rýchlostí. A má v podstate pravdu.
V skutočnosti by sme mali uvažovať relativisticky získané rýchlosti
vzďaľovania jednotlivých hviezd
$$
w_{\pm}=\frac{u\pm v}{1\pm\frac{uv}{c^{2}}}\text{.}
$$
Avšak vzhľadom na to, že rýchlosti $u$ i $v$ sú malé v porovnaní
s rýchlosťou svetla, hohlo by sa zdať, že si môžeme dovoliť použiť aj klasicky zložené
rýchlosti. Pozrime sa však na to, k akému výsledku by sme sa dopracovali,
keby sme predsa len použili relativistický vzťah na skladanie rýchlostí,
pretože je to vskutku zaujímavé. Budeme nasledovať úplne rovnaký postup
ako v prvom prípade. Vychádzame zo sústavy rovníc
$$\begin{aligned}
    f_{+}^{2} & =f^{2}\frac{c-\frac{u+v}{1+\frac{uv}{c^{2}}}}{c+\frac{u+v}{1+\frac{uv}{c^{2}}}}\text{,}\\
    f_{-}^{2} & =f^{2}\frac{c-\frac{u-v}{1-\frac{uv}{c^{2}}}}{c+\frac{u-v}{1-\frac{uv}{c^{2}}}}\text{,}\\
    f_{0}^{2} & =f^{2}\frac{c-u}{c+u}\text{.}
\end{aligned}$$

Vylúčením frekvencie $f$ dostaneme
$$\begin{aligned}
    f_{+}^{2}\left(u^{2}+\frac{u^{2}v}{c}-cv-c^{2}\right) & =f_{0}^{2}\left(u^{2}-\frac{u^{2}v}{c}+cv-c^{2}\right)\text{,}\\
    f_{-}^{2}\left(u^{2}-\frac{u^{2}v}{c}+cv-c^{2}\right) & =f_{0}^{2}\left(u^{2}+\frac{u^{2}v}{c}-cv-c^{2}\right)\text{.}
\end{aligned}$$

Z rovníc vieme vyjadriť obežnú rýchlosť
$$\begin{aligned}
    v & =\frac{\left(f_{0}^{2}-f_{+}^{2}\right)\left(c^{2}-u^{2}\right)}{\left(f_{+}^{2}+f_{0}^{2}\right)\left(c-\frac{u^{2}}{c}\right)}\text{,}\\
    v & =\frac{\left(f_{0}^{2}-f_{-}^{2}\right)\left(c^{2}-u^{2}\right)}{\left(f_{-}^{2}+f_{0}^{2}\right)\left(\frac{u^{2}}{c}-c\right)}\text{.}
\end{aligned}$$

Keď dáme tieto výrazy do rovnosti, dospejeme k rovnici, ktorá neobsahuje
žiadne rýchlosti
$$
    \frac{f_{0}^{2}-f_{+}^{2}}{f_{0}^{2}+f_{+}^{2}}+\frac{f_{0}^{2}-f_{-}^{2}}{f_{0}^{2}+f_{-}^{2}} = 0,
$$
čo sa dá ešte zjednodušiť na
$$
    f_{0} = \sqrt{f_{+}f_{-}},
$$
takže frekvencia $f_{0}$ by mala byť geometrickým priemerom zvyšných
dvoch. Čo to znamená? Ak neurobíme žiadne zanedbania, tak principiálne
nie je možné určiť rýchlosť vzďaľovania dvojhviezdy. Po hlbšom zamyslení
nás to však veľmi neprekvapuje. Máme totiž vlnenie nejakej frekvencie
a zaujíma nás, ako sa táto frekvencia zmení vplyvom Dopplerovho javu.
Zmena frekvencie je jednoznačne daná rýchlosťami $u$ a $v$. Ak teda
poznáme zdanlivé frekvencie v dvoch prípadoch, frekvenciu v treťom
prípade vieme dopočítať použitím posledne odvodeného vzťahu. To znamená,
že naša trojica rovníc, z ktorej sme vychádzali, nebola nezávislá,
a teda z nej nie je možné dopočítať tri neznáme, keďže efektívne máme
len dve rovnice. Znamená to, že Doppler nám nevie nič povedať o rýchlosti
vzďaľovania dvojhviezdy? Nie, ak nevieme, aká je skutočná frekvencia
pozorovanej spektrálnej čiary. Ale vzhľadom na to, že frekvencie spektrálnych
čiar sú známe, tak v praxi nám stačí identifikovať danú spektrálnu
čiaru a použitím dvoch zdanlivých frekvencií dopočítať rýchlosť vzďaľovania
dvojhviezdy.

### Poznámka od riešiteľa

Česť a sláva patrí Jonášovi, ktorý ako jediný poctivým relativistickým
výpočtom ukázal, že z pozorovaných frekvencií nie je možné určiť rýchlosť
vzďaľovania dvojhviezdy. Použil šikovný trik, keď uvažoval pomocný
objekt pohybujúci sa spolu s ťažiskom dvojhviezdy, no a potom zrátal
dvojnásobný dopplerovský posun. Prvý posun zohľadnil obežnú rýchlosť
hviezd a druhý rýchlosť pohybu ťažiska dvojhviezdy od Zeme. Tento
výpočet viedol na vzťah medzi pozorovanými frekvenciami
$$
    f_{0}=\frac{2f_{+}f_{-}}{f_{+}+f_{-}}\text{,}
$$

ktorý sa líši od toho, ktorý sme dostali my. Problém je v tom, že
my sme v prípade pozorovanej frekvencie $f_0$ uvažovali, že rýchlosť
vzďaľovania hviezdy je $u$, čo však nie je pravda. V skutočnosti
musíme relativisticky zložiť kolmé rýchlosti $u$ a $v$ a takto získanú
rýchlosť použiť vo vzťahu pre relativistického Dopplera.
",10
1d2a783f1aa8245f,fks,"Majo sa opäť snažil Plochozemca presvedčiť, že Zem nemôže byť plochá -- tentokrát argumentom, že v takom prípade by na ňu predsa pražilo Slnko rovnako silno na pravé poludnie aj o polnoci (len z opačnej strany), takže o polnoci by sme tu museli mať výrazne teplejšie oproti napríklad teplote pri východe alebo západe Slnka. Na to sa ale Plochozemec ohradil, že ten rozdiel teplôt by bol predsa úplne zanedbateľný a nepocítili by sme ho.

Rozhodnite, kto má v tejto debate pravdu -- spočítate, akú najvyššiu a akú najnižšiu rovnovážnu teplotu môže plochá Zem mať v závislosti na natočení ku Slnku. Zem uvažujte ako absolútne čiernu štvorcovú platňu s dĺžkou strany rovnou obvodu guľatej Zeme $a = \\SI[parse-numbers=false]{4\\cdot 10^{7}}{\\metre}$ vo vzdialenosti $\\SI{1}{au}$ od guľatého Slnka s polomerom $R\_\\odot = \\SI[parse-numbers=false]{7\\cdot 10^{8}}{\\metre}$ a teplotou $T\_\\odot = \\SI{5800}{\\kelvin}$.
","Je jasné, že Zem bude mať najväčšiu rovnovážnu teplotu na poludnie,
keď na ňu bude Slnko svietiť kolmo zhora (alebo o polnoci kolmo zdola),
a najmenšiu počas východu a západu Slnka, keď slnečné žiarenie dopadá na
zemský povrch pod veľmi malým uhlom. Vypočítajme teda, aká je hustota toku
žiarenia zo Slnka vo vzdialenosti Zeme. Podľa Stefanovho-Boltzmannovho
zákona vyžaruje $\SI{1}{\metre\squared}$ slnečného povrchu s výkonom
$P = \sigma T_\odot^4$, kde $\sigma$ je Stefanova-Boltzmannova konštanta.
Celkový výkon Slnka je potom
$$
    L = 4\pi R_\odot^2 \sigma T_\odot^4.
$$

Keď tento výkon prechádza vzdialenosťou $r = \SI{1}{\astronomicalunit}$,
rozloží sa na sféru s plochou $4\pi r^2$, a preto vo vzdialenosti Zeme
dopadne na $\SI{1}{\metre\squared}$ výkon
$$
    F = \frac{L}{4\pi r^2} = \frac{R_\odot^2}{r^2} \sigma T_\odot^4.
$$

Túto veličinu nazývame hustota toku žiarenia.

Uvažujeme, že Zem je absolútne čierne teleso, čiže $\SI{1}{\metre\squared}$
jeho plochy vyžaruje s výkonom $P = \sigma T^4$, kde T je teplota Zeme. Ak
je táto teplota rovnovážna, znamená to, že vyžaruje rovnako veľa energie ako
prijíma. Plochá Zem je platňa vyžarujúca oboma stranami, teda s výkonom $2 P$.
Na poludnie dopadá slnečné žiarenie kolmo na Zem, takže môžeme písať rovnicu
$$
\begin{aligned}
    F &= 2 P \\
    \frac{R_\odot^2}{r^2} \sigma T_\odot^4 &= 2 \sigma T^4 \\
    T &= \sqrt{\frac{R_\odot}{r \sqrt{2}}} T_\odot \\
    T &\doteq \SI{333}{\kelvin}.
\end{aligned}
$$
Najvyššiu rovnovážnu teplotu sme týmto vypočítali. To, že Zem je štvorec s
dĺžkou strany $a$ sme zandebali, pretože $a \ll r$, kvôli čomu bude v strede
Zeme takmer úplne rovnaká teplota ako v jej rohu.

Je lákavé povedať, že počas východu a západu Slnka dopadá žiarenie na Zem úplne
zboku, a teda jej rovnovážna teplota je $\SI{0}{\kelvin}$. Žiaľbohu, a vlastne
chvalabohu, že žiaľbohu, že Slnko nie je bodový zdroj. Ak poznáme jeho polomer
a vzdialenosť od Zeme, ľahko si zrátame, že jeho uhlový polomer na oblohe je
$\ang{0.27}$. To znamená, že aj keď je stred Slnka na horizonte, jeho horný
okraj je $\ang{0.27}$ nad ním, a Slnko stále zohrieva Zem. Rovnako to je aj s
dolným okrajom, ktorý Zem zohrieva zospodu. Ale ako vypočítame, koľko žiarenia
dopadá, na Zem, ak Slnko nie je bod? Ak to chceme úplne presne, museli by sme
integrovať, ale to nie je účelom tejto úlohy. Jednoducho to odhadnime tým,
že si povieme, že Slnko je počas východu a západu bodový zdroj vo výške
$\ang{0.135}$ nad horizontom, teda v polovici jeho skutočného uhlového polomeru.
V tom prípade dopadá na $\SI{1}{\metre\squared}$ zemského povrchu nie $F$,
ale $F \sin{\ang{0.135}}$, čiže
$$
\begin{aligned}
    F \sin{\ang{0.135}} &= 2 P \\
    T &= \sqrt{\frac{R_\odot}{r} \sqrt{\frac{\sin{\ang{0.135}}}{2}}} T_\odot \\
    T &\doteq \SI{73}{\kelvin}.
\end{aligned}
$$

Rozdiel medzi najvyššou a najnižšou rovnovážnou teplotou je $\SI{260}{\kelvin}$.
Či je Zem plochá alebo guľatá už necháme na vás. Do your own research.

### Vesmírne chladiče
Prebytočného tepla na vesmírnej stanici sa najľahšie vieme zbaviť tak, že ho
vyžiarime von zo stanice. Používajú sa na to chladiče, ktoré svojím tvarom
pripomínajú solárne panely, ale k Slnku sú natočené hranou. To preto, že v nich
sú trúbky s teplou kvapalinou, ktorá sa predtým zohriala od niečoho, čo
potrebujeme chladiť. Chladič (alebo plochá Zem) natočený hranou k Slnku má
rovnovážnu teplotu -- za predpokladu absolútne čierneho telesa -- približne
$\SI{73}{\kelvin}$, teda $\SI{-200}{\degreeCelsius}$. Ak do takéhoto chladiča
príde kvapalina z vyššou teplotou, bude sa chladiť.

Ak by ale chladič bol natočený svojou plochou smerom k Slnku, jeho rovnovážna
teplota by bola $\SI{333}{\kelvin}$, čo je asi $\SI{60}{\degreeCelsius}$, a
teda kvapalina v ňom by sa chcela dostať na túto teplotu. Vo väčšine prípadov
by takýto ""chladič"" teda zohrieval.

Obrázok chladičov a čosi o teplote na ISS si môžete prečítať
[tu](<https://letstalkscience.ca/educational-resources/backgrounders/temperature-on-earth-and-on-iss>).

### Presné riešenie pre minimálnu rovnovážnu teplotu
Uhlový polomer Slnka na oblohe je $\theta_m = \atan\frac{R_\odot}{r}$, čo
znamená, že zaberá priestorový uhol
$2\pi (1 - \cos\theta_m)$^[<https://cs.wikipedia.org/wiki/Kulov%C3%A1_%C3%BAse%C4%8D>].
Vyššie sme už vyrátali, že vo vzdialenosti $r$ od neho nameriame hustotu
toku žiarenia $S_\odot = \frac{R_\odot^2}{r^2} \sigma T_\odot^4$, kde
$S_\odot$ sa zvykne nazývať solárna konštanta. Bude sa nám hodiť veličina
$I = \frac{S_\odot}{2\pi (1 - \cos\theta_m)}$, ktorá sa nazýva intenzita
žiarenia a hovorí nám, aký výkon dopadá na jednotku plochy Zeme z
jednotkového priestorového uhla, ktorý zaberá Slnko.

Na vypočítanie množstva dopadajúceho výkonu musíme integrovať cez viditeľný
slnečný disk pri východe alebo západe Slnka, teda polovicu kruhu.
Rozdelíme si ho na obdĺžnikové pásy rovnobežné s horizontom a
každý bude mať hrúbku $\mathrm{d} \theta$. Jeho šírku zistíme jednoducho z
pravouhlého trojuholníka v kružnici s polomerom $\theta_m$. Ak sa pozrieme na
pás, ktorý je uhol $\theta$ nad horizontom, tak z Pytagorovej vety, kde $\theta$
je odvesna a $\theta_m$ prepona, má jeho druhá odvesna dĺžku
$\sqrt{\theta^2_m - \theta^2}$. Celý pás má teda šírku
$2 \sqrt{\theta^2_m - \theta^2}$, preto pás tvaru obdĺžnika vo výške $\theta$
nad horizontom zaberá priestorový uhol
$2 \sqrt{\theta^2_m - \theta^2} \mathrm{d} \theta$. Ak ho vynásobíme $I$,
dostaneme, koľko $\si{\watt\per\metre\squared}$ dopadne na Zem z daného
priestorového uhla, ak žiarenie dopadá kolmo. To však dopadá pod uhlom $\theta$,
čiže to ešte donásobíme $\sin\theta$. A teraz to už len potrebujeme preintegrovať
od horizontu po horný okraj Slnka, čiže jeden meter štvorcový Zeme prijíma výkon
$$
F = \int_0^{\theta_m} I \sin\theta 2 \sqrt{\theta^2_m - \theta^2} \mathrm{d} \theta. 
$$
No, a sme došli, pretože tento integrál sa^[asi?] nedá vyriešiť analyticky pre
všeobecné $\theta_m$. Jediné, čo vieme spraviť, je vypočítať si číselné hodnoty
$I$, $\theta_m$, dosadiť ich do integrálu, a to celé napísať do Wolframu Alpha,
aby nám to numericky spočítal. Nezabúdajme, že $\theta_m$ musíme dosádzať v
radiánoch. Výsledkom je $F \doteq \SI{1.39492}{\watt\per\metre\squared}$. Teraz
už len jednoducho zrátame rovnovážnu teplotu z rovnice $F = \sigma T^4$, ktorá je
$$
T \doteq \SI{70}{\kelvin}.
$$
Vidíme teda, že náš prvý odhad sa od presnej hodnoty veľmi nelíši.
",10
